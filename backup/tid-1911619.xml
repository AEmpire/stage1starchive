<?xml version='1.0' encoding='UTF-8'?>
<rss xmlns:atom="http://www.w3.org/2005/Atom" xmlns:content="http://purl.org/rss/1.0/modules/content/" version="2.0">
  <channel>
    <title>假期我整理了这个：超长榜单，古代诗人50强，诗词选266首</title>
    <link>https://bbs.saraba1st.com/2b/</link>
    <description>假期我整理了这个：超长榜单，古代诗人50强，诗词选266首</description>
    <docs>http://www.rssboard.org/rss-specification</docs>
    <generator>python-feedgen</generator>
    <lastBuildDate>Thu, 09 Jul 2020 16:29:02 +0000</lastBuildDate>
    <item>
      <title>假期我整理了这个：超长榜单，古代诗人50强，诗词选266首[50-100]</title>
      <link>https://bbs.saraba1st.com/2b/thread-1911619-1-1.html</link>
      <description>假期我整理了这个：超长榜单，古代诗人50强，诗词选266首&#13;

&#13;
前言：
&#13;
地址：https://mp.weixin.qq.com/s?__biz=MzA4ODc2MDI1OQ==&amp;mid=2649049055&amp;idx=1&amp;sn=66924bb3987c68b136989dfb405b5426&amp;chksm=8834ad73bf4324652f03e5729edbe805d56802ab780d582d7d81dbeff98de8a**adf3d3ee5e&amp;token=660472808&amp;lang=zh_CN#rd
&#13;
诗坛做点将录最流行，一般是按照水浒108将比拟，戏说诗坛人物成就和地位，比如晁盖对应谁，宋江对应谁，卢俊义又对应谁，趣味性强，一目了然，从清代乾嘉诗坛点将录开始，到现在网络诗坛点将录，层出不穷。但这个要一一对应，很麻烦，且重评语而无选诗，有趣味性，没太多实用性。毕竟做点将录，根本目的还应该在于诗嘛。
&#13;
鉴于此，特来做一个私人排行榜榜单，一是容易理解，二是重点在于诗。此外做几点说明：
&#13;
1、既然是私人榜单，一定是带着私人偏好和口味的，即，这个榜单并不客观反映诗人的诗词成就和历史地位，纯粹是个人口味的表达。
&#13;
2、为什么选50强？其实最便捷的是选10强，但你会发现很多光辉的名字会被舍掉， 增到20、30强仍然吃紧，所以索性整数选50强，但再多篇幅就太长了，选择做50强是综合斟酌的结果。
&#13;
3、这是一个主观的榜单，又因为中国诗人璨若星河，只选50个，必然会漏掉一大批大家，漏掉则有各种各样的取舍原因。
&#13;
比如，屈原这样的大家，必然是属于第一阵列的，但没有选，是因为他的代表作《离骚》太长，不适合放进去。其次，汉代文学大家不少，但还未到诗词的成熟阶段，因而也一概没选，因此这个榜单也可叫做：魏晋后古代诗人榜。再比如开一代风气的陈子昂，初唐四杰的其中三位，都足称大家，也没有放入，是因为他们的存在感由于后起之秀的光芒而略显稀薄了。当然更多人，所处时代都是一代文宗，文坛盟主或名士，成就与影响足可与选中的A、B++、B+级等并肩，但也因为偏好取舍，没有选入。所以下边列一个有资格入选但没有入选的报菜名(不止这些，只是示例），以表歉意，比如：
&#13;
屈原、宋玉、司马相如、贾谊、张衡、蔡邕、班固、东方朔、孔融、王璨、嵇康、左思、陆机、潘安、刘琨、江淹、陈子昂、杨炯、卢照邻、骆宾王、沈佺期、宋之问、杜审言、苏味道、刘长卿、高适、张九龄、元稹、罗隐、贾岛、孟郊、杜荀鹤、李益、韩翃、司空图、李璟、冯延巳、梅尧臣、苏舜钦、王禹偁、张先、林逋、朱淑真、曾巩、陈师道、陈与义、范成大、朱敦儒、张孝祥、吴文英、张炎、史达祖、王沂孙、萨都刺、杨维桢、刘基、宋濂、高启、李梦阳、陈子龙、李攀龙、王世贞、于谦、归有光、唐寅、张岱、李渔、钱谦益、吴伟业、龚鼎孳、屈大均、朱彝尊、陈维崧、王士祯、郑板桥、施润章、纪昀、赵翼、陈三立....等等，名单太长了，点到为止吧。
&#13;
古代诗人50强排行榜：
&#13;
A++
&#13;
李白、杜甫、陶渊明、王维、白居易、李商隐、苏轼、辛弃疾、李煜、孟浩然
&#13;
A+
&#13;
杜牧、刘禹锡、李贺、王勃、王昌龄、欧阳修、李清照、黄庭坚、陆游、元好问
&#13;
A
&#13;
曹操、曹植、阮籍、庾信、韩愈、柳宗元、范仲淹、王安石、柳永、秦观
&#13;
B++
&#13;
谢灵运、鲍照、谢眺、贺知章、张若虚、岑参、晏殊、晏几道、纳兰性德、龚自珍
&#13;
B+
&#13;
王之涣、韦应物、温庭钧、韦庄、贺铸、杨万里、周邦彦、姜夔、袁枚、黄景仁
&#13;
说明：
&#13;
1、
&#13;
50强榜单，分为5级：A++、A+、A、B++、B+每一级10名
&#13;
其中，A++每人选10首诗（李杜各20首）共120首，
&#13;
A+每人选5首（杜牧、刘禹锡各10首）共60首
&#13;
A之后30人每人选3首（阮籍、张若虚各只录1首），共86首
&#13;
总计266首诗词
&#13;
2、
&#13;
第一级中，唐6人，宋2人、晋1人、五代1人，唐人占比60%，顶尖流绝对主力；
&#13;
第二级中，唐5人，宋4人、元人1人，超一流唐仍是主力，宋人比例上升；
&#13;
第三级中，魏晋南北朝4人、唐2人、宋4人，一流中魏晋与宋平分秋色；
&#13;
第四级中，魏晋南北朝3人、唐3人、宋2人、清2人，近一流中，清开始出现；
&#13;
第五级中，唐4人，宋4人，清2人，次一流中，唐宋平分秋色，清占2席；
&#13;
从这个分级中，也能大致反映历代诗歌实力水平，唐20人，毫无争议的第一；宋16人，第二；魏晋南北朝8人，第三；清4人，第四；五代1人，因在顶尖流，第五；元1人，因在超一流，第六。所以按这个排名显示诗歌朝代实力排序，就是：唐、宋、魏晋南北朝、清、五代、元。
&#13;
2、选诗中包括组诗，组诗按照1首计算，有的全部录入，如杜甫的秋兴八首、咏怀古迹五首等，有的则是部分录入，如陶渊明的归田园居六首，只录3首，饮酒二十首，只录1首。目的就是保留最精华、经典的部分。像杜甫秋兴八首这种整体优秀的组诗，则也不避繁多，全部录入，目的也是保留精华经典。
&#13;
3、阮籍和张若虚，按例各有3首，但各只选1首（阮籍是组诗），因其代表作特出，其它诗作无法与之并肩。
&#13;
选诗堪称精华中的精华，记读赏鉴、普及陶冶，无所不便，敬请收藏。
&#13;
下面进入诗词选：
&#13;
A++级
&#13;
李白、杜甫、陶渊明、王维、白居易、李商隐、苏轼、辛弃疾、李煜、孟浩然
&#13;
每人选10首（李杜破例各20首）
&#13;
1、李白：
&#13;
【唐】
&#13;
歌行体：
&#13;
一、《将进酒·君不见黄河之水天上来》
&#13;
君不见黄河之水天上来，奔流到海不复回。
&#13;
君不见高堂明镜悲白发，朝如青丝暮成雪。
&#13;
人生得意须尽欢，莫使金樽空对月。
&#13;
**，千金散尽还复来。
&#13;
烹羊宰牛且为乐，会须一饮三百杯。
&#13;
岑夫子，丹丘生，将进酒，杯莫停。
&#13;
与君歌一曲，请君为我侧耳听。
&#13;
钟鼓馔玉不足贵，但愿长醉不复醒。
&#13;
古来圣贤皆寂寞，惟有饮者留其名。
&#13;
陈王昔时宴平乐，斗酒十千恣欢谑。
&#13;
主人何为言少钱，径须沽取对君酌。
&#13;
五花马，千金裘，
&#13;
呼儿将出换美酒，与尔同销万古愁。
&#13;
二、《蜀道难》
&#13;
噫吁嚱，危乎高哉！蜀道之难，难于上青天。
&#13;
蚕丛及鱼凫，开国何茫然。
&#13;
尔来四万八千岁，不与秦塞通人烟。
&#13;
西当太白有鸟道，可以横绝峨眉巅。
&#13;
地崩山摧壮士死，然后天梯石栈相钩连。
&#13;
上有六龙回日之高标，下有冲波逆折之回川。
&#13;
黄鹤之飞尚不得过，猿猱欲度愁攀援。
&#13;
青泥何盘盘，百步九折萦岩峦。
&#13;
扪参历井仰胁息，以手抚膺坐长叹。
&#13;
问君西游何时还？畏途巉岩不可攀。
&#13;
但见悲鸟号古木，雄飞雌从绕林间。
&#13;
又闻子规啼夜月，愁空山。
&#13;
蜀道之难,难于上青天，使人听此凋朱颜。
&#13;
连峰去天不盈尺，枯松倒挂倚绝壁。
&#13;
飞湍瀑流争喧豗，砯崖转石万壑雷。
&#13;
其险也如此，嗟尔远道之人胡为乎来哉！
&#13;
剑阁峥嵘而崔嵬，一夫当关，万夫莫开。
&#13;
所守或匪亲，化为狼与豺。
&#13;
朝避猛虎，夕避长蛇；磨牙吮血，杀人如麻。
&#13;
锦城虽云乐，不如早还家。
&#13;
蜀道之难，难于上青天，侧身西望长咨嗟。
&#13;
三、《梦游天姥吟留别》
&#13;
海客谈瀛洲，烟涛微茫信难求。
&#13;
越人语天姥，云霞明灭或可睹。
&#13;
天姥连天向天横，势拔五岳掩赤城。
&#13;
天台一万八千丈，对此欲倒东南倾。
&#13;
我欲因之梦吴越，一夜飞度镜湖月。
&#13;
湖月照我影，送我至剡溪。
&#13;
谢公宿处今尚在，渌水荡漾清猿啼。
&#13;
脚著**，身登青云梯。
&#13;
半壁见海日，空中闻天鸡。
&#13;
千岩万转路不定，迷花倚石忽已暝。
&#13;
熊咆龙吟殷岩泉，栗深林兮惊层巅。
&#13;
云青青兮欲雨，水澹澹兮生烟。
&#13;
列缺霹雳，丘峦崩摧。洞天石扉，訇然中开。
&#13;
青冥浩荡不见底，日月照耀金银台。
&#13;
霓为衣兮风为马，云之君兮纷纷而来下。
&#13;
虎鼓瑟兮鸾回车，仙之人兮列如麻。
&#13;
忽魂悸以魄动，恍惊起而长嗟。
&#13;
惟觉时之枕席，失向来之烟霞。
&#13;
世间行乐亦如此，古来万事东流水。
&#13;
别君去兮何时还，且放白鹿青崖间，
&#13;
须行即骑访名山。安能摧眉折腰事权贵，
&#13;
使我不得开心颜。
&#13;
四、《公无渡河·黄河西来决昆仑》
&#13;
黄河西来决昆仑，咆哮万里触龙门。波滔天，尧咨嗟。
&#13;
大禹理百川，儿啼不窥家。杀湍湮洪水，九州始蚕麻。
&#13;
其害乃去，茫然风沙。
&#13;
被发之叟狂而痴，清晨临流欲奚为。
&#13;
旁人不惜妻止之，公无渡河苦渡之。
&#13;
虎可搏，河难凭，公果溺死流海湄。
&#13;
有长鲸白齿若雪山，公乎公乎挂罥于其间，箜篌所悲竟不还。
&#13;
五、《宣州谢朓楼饯别校书叔云》
&#13;
弃我去者，昨日之日不可留；
&#13;
乱我心者，今日之日多烦忧。
&#13;
长风万里送秋雁，对此可以酣高楼。
&#13;
蓬莱文章建安骨，中间小谢又清发。
&#13;
俱怀逸兴壮思飞，欲上青天揽明月。
&#13;
抽刀断水水更流，举杯销愁愁更愁。
&#13;
人生在世不称意，明朝散发弄扁舟。
&#13;
六、《行路难 其一》
&#13;
金樽清酒斗十千，玉盘珍羞直万钱。
&#13;
停杯投箸不能食，拔剑四顾心茫然。
&#13;
欲渡黄河冰塞川，将登太行雪满山。
&#13;
闲来垂钓碧溪上，忽复乘舟梦日边。
&#13;
行路难，行路难，多歧路，今安在。
&#13;
长风破浪会有时，直挂云帆济沧海。
&#13;
其二
&#13;
大道如青天，我独不得出。
&#13;
羞逐长安社中儿，赤鸡白狗赌梨栗。
&#13;
弹剑作歌奏苦声，曳裾王门不称情。
&#13;
淮阴市井笑韩信，汉朝公卿忌贾生。
&#13;
君不见昔时燕家重郭隗，拥篲折节无嫌猜。
&#13;
剧辛乐毅感恩分，输肝剖胆效英才。
&#13;
昭王白骨萦蔓草，谁人更扫黄金台？
&#13;
行路难，归去来！
&#13;
其三
&#13;
有耳莫洗颍川水，有口莫食首阳蕨。
&#13;
含光混世贵无名，何用孤高比云月？
&#13;
吾观自古贤达人，功成不退皆殒身。
&#13;
子胥既弃吴江上，屈原终投湘水滨。
&#13;
陆机雄才岂自保？李斯税驾苦不早。
&#13;
华亭鹤唳讵可闻？上蔡苍鹰何足道？
&#13;
君不见吴中张翰称达生，秋风忽忆江东行。
&#13;
且乐生前一杯酒，何须身后千载名？
&#13;
七绝：
&#13;
七、《望庐山瀑布》
&#13;
日照香炉生紫烟，遥看瀑布挂前川。
&#13;
飞流直下三千尺，疑是银河落九天。
&#13;
八、《早发白帝城》
&#13;
朝辞白帝彩云间，千里江陵一日还。
&#13;
两岸猿声啼不住，轻舟已过万重山。
&#13;
九、《望天门山》
&#13;
天门中断楚江开，碧水东流至此回。
&#13;
两岸青山相对出，孤帆一片日边来。
&#13;
十、《峨眉山月歌》
&#13;
峨眉山月半轮秋，影入平羌江水流。
&#13;
夜发清溪向三峡，思君不见下渝州。
&#13;
十一、《送孟浩然之广陵》
&#13;
故人西辞黄鹤楼，烟花三月下扬州。
&#13;
孤帆远影碧空尽，唯见长江天际流。
&#13;
十二、《闻王昌龄左迁龙标，遥有此寄》
&#13;
杨花落尽子规啼，闻道龙标过五溪。
&#13;
我寄愁心与明月，随君直到夜郎西。
&#13;
七律：
&#13;
十三、《登金陵凤凰台》
&#13;
凤凰台上凤凰游，凤去台空江自流。
&#13;
吴宫花草埋幽径，晋代衣冠成古丘。
&#13;
三山半落青天外，二水中分白鹭洲。
&#13;
总为浮云能蔽日，长安不见使人愁。
&#13;
五绝：
&#13;
十三、《静夜思》
&#13;
床前明月光，疑是地上霜。
&#13;
举头望明月，低头思故乡。
&#13;
五律：
&#13;
十四、《送友人》
&#13;
青山横北郭，白水绕东城。
&#13;
此地一为别，孤蓬万里征。
&#13;
浮云游子意，落日故人情。
&#13;
挥手自兹去，萧萧班马鸣。
&#13;
十五、《渡荆门送别》
&#13;
渡远荆门外，来从楚国游。
&#13;
山随平野尽，江入大荒流。
&#13;
月下飞天境，云生结海楼。
&#13;
仍怜故乡水，万里送行舟。
&#13;
五古：
&#13;
十六、《关山月》
&#13;
明月出天山，苍茫云海间。长风几万里，吹度玉门关。
&#13;
汉下白登道，胡窥青海湾。由来征战地，不见有人还。
&#13;
戍客望边邑，思归多苦颜。高楼当此夜，叹息未应闲。
&#13;
十七、《侠客行》
&#13;
赵客缦胡缨，吴钩霜雪明。银鞍照白马，飒沓如流星。
&#13;
十步杀一人，千里不留行。事了拂衣去，深藏身与名。
&#13;
闲过信陵饮，脱剑膝前横。将炙啖朱亥，持觞劝侯嬴。
&#13;
三杯吐然诺，五岳倒为轻。眼花耳热后，意气素霓生。
&#13;
救赵挥金槌，邯郸先震惊。千秋二壮士，煊赫大梁城。
&#13;
纵死侠骨香，不惭世上英。谁能书阁下，白首太玄经。
&#13;
七古：
&#13;
十八、《把酒问月》
&#13;
青天有月来几时，我今停杯一问之：人攀明月不可得，月行却与人相随？
&#13;
皎如飞镜临丹阙，绿烟灭尽清辉发？但见宵从海上来，宁知晓向云间没？
&#13;
白兔捣药秋复春，嫦娥孤栖与谁邻？今人不见古时月，今月曾经照古人。
&#13;
古人今人若流水，共看明月皆如此。唯愿当歌对酒时，月光长照金樽里。
&#13;
词：
&#13;
二十、《忆秦娥·箫声咽》
&#13;
箫声咽，秦娥梦断秦楼月。秦楼月，年年柳色，灞陵伤别。
&#13;
乐游原上清秋节，咸阳古道音尘绝。音尘绝，西风残照，汉家陵阙。
&#13;
2、杜甫
&#13;
【唐】
&#13;
七律：
&#13;
一、《登高》
&#13;
风急天高猿啸哀，渚清沙白鸟飞回。
&#13;
无边落木萧萧下，不尽长江滚滚来。
&#13;
万里悲秋常作客，百年多病独登台。
&#13;
艰难苦恨繁霜鬓，潦倒新停浊酒杯。
&#13;
二、《登楼》
&#13;
花近高楼伤客心，万方多难此登临。
&#13;
锦江春色来天地，玉垒浮云变古今。
&#13;
北极朝廷终不改，西山寇盗莫相侵。
&#13;
可怜后主还祠庙，日暮聊为梁甫吟。
&#13;
三、《秋兴八首》
&#13;
其一
&#13;
玉露凋伤枫树林，巫山巫峡气萧森。
&#13;
江间波浪兼天涌，塞上风云接地阴。
&#13;
丛菊两开他日泪，孤舟一系故园心。
&#13;
寒衣处处催刀尺，白帝城高急暮砧。
&#13;
其二
&#13;
夔府孤城落日斜，每依北斗望京华。
&#13;
听猿实下三声泪，奉使虚随八月槎。
&#13;
画省香炉违伏枕，山楼粉堞隐悲笳。
&#13;
请看石上藤萝月，已映洲前芦荻花。
&#13;
其三
&#13;
千家山郭静朝晖，日日江楼坐翠微。
&#13;
信宿渔人还泛泛，清秋燕子故飞飞。
&#13;
匡衡抗疏功名薄，刘向传经心事违。
&#13;
同学少年多不贱，五陵衣马自轻肥。
&#13;
其四
&#13;
闻道长安似弈棋，百年世事不胜悲。
&#13;
王侯第宅皆新主，文武衣冠异昔时。
&#13;
直北关山金鼓振，征西车马羽书驰。
&#13;
鱼龙寂寞秋江冷，故国平居有所思。
&#13;
其五
&#13;
蓬莱宫阙对南山，承露金茎霄汉间。
&#13;
西望瑶池降王母，东来紫气满函关。
&#13;
云移雉尾开宫扇，日绕龙鳞识圣颜。
&#13;
一卧沧江惊岁晚，几回青琐点朝班。
&#13;
其六
&#13;
瞿塘峡口曲江头，万里风烟接素秋。
&#13;
花萼夹城通御气，芙蓉小苑入边愁。
&#13;
珠帘绣柱围黄鹄，锦缆牙樯起白鸥。
&#13;
回首可怜歌舞地，秦中自古帝王州。
&#13;
其七
&#13;
昆明池水汉时功，武帝旌旗在眼中。
&#13;
织女机丝虚夜月，石鲸鳞甲动秋风。
&#13;
波漂菰米沉云黑，露冷莲房坠粉红。
&#13;
关塞极天惟鸟道，江湖满地一渔翁。
&#13;
其八
&#13;
昆吾御宿自逶迤，紫阁峰阴入渼陂。
&#13;
香稻啄馀鹦鹉粒，碧梧栖老凤凰枝。
&#13;
佳人拾翠春相问，仙侣同舟晚更移。
&#13;
彩笔昔曾干气象，白头吟望苦低垂。
&#13;
四、《九日蓝田崔氏庄》
&#13;
老去悲秋强自宽，兴来今日尽君欢。
&#13;
羞将短发还吹帽，笑倩旁人为正冠。
&#13;
蓝水远从千涧落，玉山高并两峰寒。
&#13;
明年此会知谁健？醉把茱萸仔细看。
&#13;
五、《蜀相》
&#13;
丞相祠堂何处寻，锦官城外柏森森。
&#13;
映阶碧草自春色，隔叶黄鹂空好音。
&#13;
三顾频烦天下计，两朝开济老臣心。
&#13;
出师未捷身先死，长使英雄泪满襟。
&#13;
六、《闻官军收河南河北》
&#13;
剑外忽传收蓟北，初闻涕泪满衣裳。
&#13;
却看妻子愁何在，漫卷诗书喜欲狂。
&#13;
白日放歌须纵酒，青春作伴好还乡。
&#13;
即从巴峡穿巫峡，便下襄阳向洛阳。
&#13;
七、《咏怀古迹五首》
&#13;
其一
&#13;
支离东北风尘际，漂泊西南天地间。
&#13;
三峡楼台淹日月，五溪衣服共云山。
&#13;
羯胡事主终无赖，词客哀时且未还。
&#13;
庾信平生最萧瑟，暮年诗赋动江关。
&#13;
其二
&#13;
摇落深知宋玉悲，风流儒雅亦吾师。
&#13;
怅望千秋一洒泪，萧条异代不同时。
&#13;
江山故宅空文藻，云雨荒台岂梦思。
&#13;
最是楚宫俱泯灭，舟人指点到今疑。
&#13;
其三
&#13;
群山万壑赴荆门，生长明妃尚有村。
&#13;
一去紫台连朔漠，独留青冢向黄昏。
&#13;
画图省识春风面，环佩空归月夜魂。
&#13;
千载琵琶作胡语，分明怨恨曲中论。
&#13;
其四
&#13;
蜀主窥吴幸三峡，崩年亦在永安宫。
&#13;
翠华想像空山里，玉殿虚无野寺中。
&#13;
古庙杉松巢水鹤，岁时伏腊走村翁。
&#13;
武侯祠屋常邻近，一体君臣祭祀同。
&#13;
其五
&#13;
诸葛大名垂宇宙，宗臣遗像肃清高。
&#13;
三分割据纡筹策，万古云霄一羽毛。
&#13;
伯仲之间见伊吕，指挥若定失萧曹。
&#13;
福移汉祚难恢复，志决身歼军务劳。
&#13;
七绝：
&#13;
八、《绝句》
&#13;
两个黄鹂鸣翠柳，一行白鹭上青天。
&#13;
窗含西岭千秋雪，门泊东吴万里船。
&#13;
五律：
&#13;
九、《望岳》
&#13;
岱宗夫如何，齐鲁青未了。
&#13;
造化钟神秀，阴阳割昏晓。
&#13;
荡胸生曾云，决眦入归鸟。
&#13;
会当凌绝顶，一览众山小。
&#13;
十、《春望》
&#13;
国破山河在，城春草木深。
&#13;
感时花溅泪，恨别鸟惊心。
&#13;
烽火连三月，家书抵万金。
&#13;
白头搔更短，浑欲不胜簪。
&#13;
十一、《春夜喜雨》
&#13;
好雨知时节，当春乃发生。
&#13;
随风潜入夜，润物细无声。
&#13;
野径云俱黑，江船火独明。
&#13;
晓看红湿处，花重锦官城。
&#13;
十二、《登岳阳楼》
&#13;
昔闻洞庭水，今上岳阳楼。
&#13;
吴楚东南坼，乾坤日夜浮。
&#13;
亲朋无一字，老病有孤舟。
&#13;
戎马关山北，凭轩涕泗流。
&#13;
十三、《旅夜书怀》
&#13;
细草微风岸，危樯独夜舟。
&#13;
星垂平野阔，月涌大江流。
&#13;
名岂文章著，官因老病休。
&#13;
飘飘何所似，天地一沙鸥。
&#13;
十四、《月夜》
&#13;
今夜鄜州月，闺中只独看。
&#13;
遥怜小儿女，未解忆长安。
&#13;
香雾云鬟湿，清辉玉臂寒。
&#13;
何时倚虚幌，双照泪痕干。
&#13;
十五、《月夜忆舍弟》
&#13;
戍鼓断人行，秋边一雁声。
&#13;
露从今夜白，月是故乡明。
&#13;
有弟皆分散，无家问死生。
&#13;
寄书长不避，况乃未休兵。
&#13;
十六、《天末怀李白》
&#13;
凉风起天末，君子意如何。
&#13;
鸿雁几时到，江湖秋水多。
&#13;
文章憎命达，魑魅喜人过。
&#13;
应共冤魂语，投诗赠汨罗。
&#13;
五古：
&#13;
十七、《 赠卫八处士》
&#13;
人生不相见，动如参与商。今夕复何夕，共此灯烛光。
&#13;
少壮能几时？鬓发各已苍。访旧半为鬼，惊呼热中肠。
&#13;
焉知二十载，重上君子堂。昔别君未婚，儿女忽成行。
&#13;
怡然敬父执，问我来何方？问答乃未已，驱儿罗酒浆。
&#13;
夜雨剪春韭，新炊间黄粱。主称会面难，一举累十觞。
&#13;
十觞亦不醉，感子故意长。明日隔山岳，世事两茫茫。
&#13;
十八、《石壕吏》
&#13;
暮投石壕村，有吏夜捉人。老翁逾墙走，老妇出门看。
&#13;
吏呼一何怒，妇啼一何苦。听妇前致词，三男邺城戍。
&#13;
一男附书至，二男新战死。存者且偷生，死者长已矣。
&#13;
室中更无人，惟有乳下孙。有孙母未去，出入无完裙。
&#13;
老妪力虽衰，请从吏夜归。急应河阳役，犹得备晨炊。
&#13;
夜久语声绝，如闻泣幽咽。天明登前途，独与老翁别。
&#13;
十九、《奉赠韦左丞丈二十二韵》
&#13;
纨袴不饿死，儒冠多误身。丈人试静听，贱子请具陈。
&#13;
甫昔少年日，早充观国宾。读书破万卷，下笔如有神。
&#13;
赋料扬雄敌，诗看子建亲。李邕求识面，王翰愿卜邻。
&#13;
自谓颇挺出，立登要路津。致君尧舜上，再使风俗淳。
&#13;
此意竟萧条，行歌非隐沦。骑驴三十载，旅食京华春。
&#13;
朝扣富儿门，暮随肥马尘。残杯与冷炙，到处潜悲辛。
&#13;
主上顷见征，欻然欲求伸。青冥却垂翅，蹭蹬无纵鳞。
&#13;
甚愧丈人厚，甚知丈人真。每于百僚上，猥诵佳句新。
&#13;
窃效贡公喜，难甘原宪贫。焉能心怏怏，只是走踆踆。
&#13;
今欲东入海，即将西去秦。尚怜终南山，回首清渭滨。
&#13;
常拟报一饭，况怀辞大臣。白鸥没浩荡，万里谁能驯。
&#13;
歌行体：
&#13;
二十、《茅屋为秋风所破歌》
&#13;
八月秋高风怒号，卷我屋上三重茅。
&#13;
茅飞渡江洒江郊，高者挂罥长林梢，下者飘转沉塘坳。
&#13;
南村群童欺我老无力，忍能对面为盗贼，公然抱茅入竹去。
&#13;
唇焦口燥呼不得，归来倚杖自叹息。
&#13;
俄顷风定云墨色，秋天漠漠向昏黑。
&#13;
布衾多年冷似铁，娇儿恶卧踏里裂。
&#13;
床头屋漏无干处，雨脚如麻未断绝。
&#13;
自经丧乱少睡眠，长夜沾湿何由彻？
&#13;
安得广厦千万间，大庇天下寒士俱欢颜，风雨不动安如山！
&#13;
呜呼！何时眼前突兀见此屋，吾庐独破受冻死亦足！
&#13;
3、陶渊明
&#13;
【东晋】
&#13;
五言诗：
&#13;
一、《归园田居六首其一》
&#13;
少无适俗韵，性本爱丘山。误入尘网中，一去三十年。
&#13;
羁鸟恋旧林，池鱼思故渊。开荒南野际，守拙归园田。
&#13;
方宅十余亩，草屋八九间。榆柳荫后檐，桃李罗堂前。
&#13;
暧暧远人村，依依墟里烟。狗吠深巷中，鸡鸣桑树颠。
&#13;
户庭无尘杂，虚室有余闲。久在樊笼里，复得返自然。
&#13;
其三
&#13;
种豆南山下，草盛豆苗稀。晨兴理荒秽，带月荷锄归。
&#13;
道狭草木长，夕露沾我衣。衣沾不足惜，但使愿无违。
&#13;
二、《饮酒二十首 其五》
&#13;
结庐在人境，而无车马喧。问君何能尔？心远地自偏。
&#13;
采菊东篱下，悠然见南山。山气日夕佳，飞鸟相与还。
&#13;
此中有真意，欲辨已忘言。
&#13;
三、《读山海经十三首 其一》
&#13;
孟夏草木长，绕屋树扶疏。众鸟欣有托，吾亦爱吾庐。
&#13;
既耕亦已种，时还读我书。穷巷隔深辙，颇回故人车。
&#13;
欢然酌春酒，摘我园中蔬。微雨从东来，好风与之俱。
&#13;
泛览周王传，流观山海图。俯仰终宇宙，不乐复何如。
&#13;
其十
&#13;
精卫衔微木，将以填沧海。刑天舞干戚，猛志固常在。
&#13;
同物既无虑，化去不复悔。徒设在昔心，良辰讵可待。
&#13;
四、《杂诗十二首》
&#13;
其一
&#13;
人生无根蒂，飘如陌上尘。分散逐风转，此已非常身。
&#13;
落地为兄弟，何必骨肉亲。得欢当作乐，斗酒聚比邻。
&#13;
盛年不重来，一日难再晨。及时当勉励，岁月不待人。
&#13;
 其二
&#13;
白日沦西阿，素月出东岭。遥遥万里辉，荡荡空中景。
&#13;
风来入房户，夜中枕席冷。气变悟时易，不眠知夕永。
&#13;
欲言无予和，挥杯劝孤影。日月掷人去，有志不获骋。
&#13;
念此怀悲凄，终晓不能静。
&#13;
五、《形影神三首其三神释》
&#13;
大钧无私力，万理自森著。人为三才中，岂不以我故。
&#13;
与君虽异物，生而相依附。结托既喜同，安得不相语。
&#13;
三皇大圣人，今复在何处？彭祖爱永年，欲留不得住。
&#13;
老少同一死，贤愚无复数。日醉或能忘，将非促龄具？
&#13;
立善常所欣，谁当为汝誉？甚念伤吾生，正宜委运去。
&#13;
纵浪大化中，不喜亦不惧。应尽便须尽，无复独多虑。
&#13;
六、《咏荆轲》
&#13;
燕丹善养士，志在报强嬴。招集百夫良，岁暮得荆卿。
&#13;
君子死知己，提剑出燕京；素骥鸣广陌，慷慨送我行。
&#13;
雄发指危冠，猛气冲长缨。饮饯易水上，四座列群英。
&#13;
渐离击悲筑，宋意唱高声。萧萧哀风逝，淡淡寒波生。
&#13;
商音更流涕，羽奏壮士惊。心知去不归，且有后世名。
&#13;
登车何时顾，飞盖入秦庭。凌厉越万里，逶迤过千城。
&#13;
图穷事自至，豪主正怔营。惜哉剑术疏，奇功遂不成。
&#13;
其人虽已没，千载有馀情。
&#13;
七、《移居二首其一》
&#13;
昔欲居南村，非为卜其宅。闻多素心人，乐与数晨夕。
&#13;
怀此颇有年，今日从兹役。敝庐何必广，取足蔽床席。
&#13;
邻曲时时来，抗言谈在昔。奇文共欣赏，疑义相与析。
&#13;
八、《拟挽歌辞三首其三》
&#13;
荒草何茫茫，白杨亦萧萧。严霜九月中，送我出远郊。
&#13;
四面无人居，高坟正嶣峣。马为仰天鸣，风为自萧条。
&#13;
幽室一已闭，千年不复朝。千年不复朝，贤达无奈何。
&#13;
向来相送人，各自还其家。亲戚或余悲，他人亦已歌。
&#13;
死去何所道，托体同山阿。
&#13;
四言诗：
&#13;
九、《停云》
&#13;
其一
&#13;
霭霭停云，濛濛时雨。
&#13;
八表同昏，平路伊阻。
&#13;
静寄东轩，春醪独抚。
&#13;
良朋悠邈，搔首延伫。
&#13;
其二
&#13;
停云霭霭，时雨濛濛。
&#13;
八表同昏，平陆成江。
&#13;
有酒有酒，闲饮东窗。
&#13;
愿言怀人，舟车靡从。
&#13;
其三
&#13;
东园之树，枝条载荣。
&#13;
竞用新好，以招余情。
&#13;
人亦有言：日月于征。
&#13;
安得促席，说彼平生。
&#13;
其四
&#13;
翩翩飞鸟，息我庭柯。
&#13;
敛翮闲止，好声相和。
&#13;
岂无他人，念子实多。
&#13;
愿言不获，抱恨如何。
&#13;
十、《时运》
&#13;
其一
&#13;
迈迈时运，穆穆良朝。
&#13;
袭我春服，薄言东郊。
&#13;
山涤馀霭，宇暧微霄。
&#13;
有风自南，翼彼新苗。
&#13;
其二
&#13;
洋洋平潭，乃漱乃濯。
&#13;
邈邈遐景，载欣载瞩。
&#13;
人亦有言，称心易足。
&#13;
挥兹一觞，陶然自乐。
&#13;
其三
&#13;
延目中流，悠想清沂。
&#13;
童冠齐业，闲咏以归。
&#13;
我爱其挣，寤寐交挥。
&#13;
但恨殊世，邈不可追。
&#13;
其四
&#13;
斯晨斯夕，言息其庐。
&#13;
花药分列，林竹翳如。
&#13;
清琴横床，浊酒半壶。
&#13;
黄唐莫逮，慨独在余。
&#13;
4、王维
&#13;
【唐】
&#13;
五律：
&#13;
一、《山居秋暝》
&#13;
空山新雨后，天气晚来秋。
&#13;
明月松间照，清泉石上流。
&#13;
竹喧归浣女，莲动下渔舟。
&#13;
随意春芳歇，王孙自可留。
&#13;
二、《终南别业》
&#13;
中岁颇好道，晚家南山陲。
&#13;
兴来每独往，胜事空自知。
&#13;
行到水穷处，坐看云起时。
&#13;
偶然值林叟，谈笑无还期。
&#13;
三、《终南山》
&#13;
太乙近天都，连山到海隅。
&#13;
白云回望合，青霭入看无。
&#13;
分野中峰变，阴晴众壑殊。
&#13;
欲投人处宿，隔水问樵夫。
&#13;
四、《汉江临眺》
&#13;
楚塞三湘接，荆门九派通。
&#13;
江流天地外，山色有无中。
&#13;
郡邑浮前浦，波澜动远空。
&#13;
襄阳好风日，留醉与山翁。
&#13;
五绝：
&#13;
五、《鸟鸣涧》
&#13;
人闲桂花落，夜静春山空。
&#13;
月出惊山鸟，时鸣春涧中。
&#13;
六、《竹里馆》
&#13;
独坐幽篁里，弹琴复长啸。
&#13;
深林人不知，明月来相照。
&#13;
七、《辛夷坞》
&#13;
木末芙蓉花，山中发红萼。
&#13;
涧户寂无人，纷纷开且落。
&#13;
八、《红豆》
&#13;
红豆生南国，春来发几枝。
&#13;
愿君多采撷，此物最相思。
&#13;
七绝：
&#13;
九、《送元二使安西》
&#13;
渭城朝雨浥轻尘，客舍青青柳色新。
&#13;
劝君更尽一杯酒，西出阳关无故人。
&#13;
十、《九月九日忆山东兄弟》
&#13;
独在异乡为异客，每逢佳节倍思亲。
&#13;
遥知兄弟登高处，遍插茱萸少一人。
&#13;
5、白居易：
&#13;
歌行体：
&#13;
一、《长恨歌》
&#13;
汉皇重色思倾国，御宇多年求不得。杨家有女初长成，养在深闺人未识。
&#13;
天生丽质难自弃，一朝选在君王侧。回眸一笑百媚生，六宫粉黛无颜色。
&#13;
春寒赐浴华清池，温泉水滑洗凝脂。侍儿扶起娇无力，始是新承恩泽时。
&#13;
云鬓花颜金步摇，芙蓉帐暖度春宵。春宵苦短日高起，从此君王不早朝。
&#13;
承欢侍宴无闲暇，春从春游夜专夜。后宫佳丽三千人，三千宠爱在一身。
&#13;
金屋妆成娇侍夜，玉楼宴罢醉和春。姊妹弟兄皆列士，可怜光采生门户。
&#13;
遂令天下父母心，不重生男重生女。骊宫高处入青云，仙乐风飘处处闻。
&#13;
缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。
&#13;
九重城阙烟尘生，千乘万骑西南行。翠华摇摇行复止，西出都门百余里。
&#13;
六军不发无奈何，宛转蛾眉马前死。花钿委地无人收，翠翅金雀玉搔头。
&#13;
君王掩面救不得，回看血泪相和流。黄埃散漫风萧索，云栈萦纡登剑阁。
&#13;
峨嵋山下少人行，旌旗无光日色薄。蜀江水碧蜀山青，圣主朝朝暮暮情。
&#13;
行宫见月伤心色，夜雨闻铃断肠声。天旋地转回龙驭，至此踌躇不能去。
&#13;
马嵬坡下泥土中，不见玉颜空死处。君臣相顾尽沾衣，东望都门信马归。
&#13;
归来池苑皆依旧，太液芙蓉未央柳。芙蓉如面柳如眉，对此如何不泪垂。
&#13;
春风桃李花开日，秋雨梧桐叶落时。西宫南内多秋草，落叶满阶红不扫。
&#13;
梨园弟子白发新，椒房阿监青娥老。夕殿萤飞思悄然，孤灯挑尽未成眠。
&#13;
迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。
&#13;
悠悠生死别经年，魂魄不曾来入梦。临邛道士鸿都客，能以精诚致魂魄。
&#13;
为感君王辗转思，遂教方士殷勤觅。排空驭气奔如电，升天入地求之遍。
&#13;
上穷碧落下黄泉，两处茫茫皆不见。忽闻海上有仙山，山在虚无缥缈间。
&#13;
楼阁玲珑五云起，其中绰约多仙子。中有一人字太真，雪肤花貌参差是。
&#13;
金阙西厢叩玉扇，转教小玉报双成。闻道汉家天子使，九华帐里梦魂惊。
&#13;
揽衣推枕起徘徊，珠箔银屏迤逦开。云髻半偏新睡觉，花冠不整下堂来。
&#13;
风吹仙袂飘飖举，犹似霓裳羽衣舞。玉容寂寞泪阑干，梨花一枝春带雨。
&#13;
含情凝睇谢君王，一别音容两渺茫。昭阳殿里恩爱绝，蓬莱宫中日月长。
&#13;
回头下望人寰处，不见长安见尘雾。唯将旧物表深情，钿合金钗寄将去。
&#13;
钗留一股合一扇，钗擘黄金合分钿。但教心似金钿坚，天上人间会相见。
&#13;
临别殷勤重寄词，词中有誓两心知。七月七日长生殿，夜半无人私语时。
&#13;
在天愿作比翼鸟，在地愿为连理枝。天长地久有时尽，此恨绵绵无绝期。
&#13;
二、《琵琶行》
&#13;
浔阳江头夜送客，枫叶荻花秋瑟瑟。主人下马客在船，举酒欲饮无管弦。
&#13;
醉不成欢惨将别，别时茫茫江浸月。忽闻水上琵琶声，主人忘归客不发。
&#13;
寻声暗问弹者谁，琵琶声停欲语迟。移船相近邀相见，添酒回灯重开宴。
&#13;
千呼万唤始出来，犹抱琵琶半遮面。转轴拨弦三两声，未成曲调先有情。
&#13;
弦弦掩抑声声思，似诉平生不得志。低眉信手续续弹，说尽心中无尽事。
&#13;
轻拢慢拈抹复挑，初为霓裳后六幺。大弦嘈嘈如急雨，小弦切切如私语。
&#13;
嘈嘈切切错杂弹，大珠小珠落玉盘。间关莺语花底滑，幽咽泉流冰下难。
&#13;
水泉冷涩弦凝绝，凝绝不通声暂歇。别有幽愁暗恨生，此时无声胜有声。
&#13;
银瓶乍破水浆迸，铁骑突出刀**鸣。曲终收拨当心画，四弦一声如裂帛。
&#13;
东船西舫悄无言，唯见江心秋月白。沉吟放拨插弦中，整顿衣裳起敛客。
&#13;
自言本是京城女，家在虾蟆陵下住。十三学得琵琶成，名属教坊第一部。
&#13;
曲罢常教善才服，妆成每被秋娘妒。五陵年少争缠头，一曲红绡不知数。
&#13;
钿头云篦击节碎，血色罗裙翻酒污。今年欢笑复明年，秋月春风等闲度。
&#13;
弟弟从军阿姨死，暮去朝来颜色故。门前冷落鞍马稀，老大嫁作商人妇。
&#13;
商人重利轻别离，前月浮梁买茶去。去来江口空守船，绕船明月江水寒。
&#13;
夜深忽梦少年事，梦啼妆泪红阑干。我闻琵琶已叹息，又闻此语重唧唧。
&#13;
同是天涯沦落人，相逢何必曾相识。我从去年辞帝京，谪居卧病浔阳城。
&#13;
浔阳地僻无音乐，终岁不闻丝竹声。住近湓江地低湿，黄庐苦竹绕宅生。
&#13;
其间旦暮闻何物，杜鹃啼血猿哀鸣。春江花朝秋月夜，往往取酒还独倾。
&#13;
岂无山歌与村笛？呕哑嘲哳难为听。今夜闻君琵琶语，如听仙乐耳暂明。
&#13;
莫辞更坐弹一曲，为君翻作琵琶行。感我此言良久立，却坐促弦弦转急。
&#13;
凄凄不似向前声，满座重闻皆掩泣。座中泣下谁最多，江州司马青衫湿。
&#13;
三、《卖炭翁》
&#13;
卖炭翁，伐薪烧炭南山中。满面尘灰烟火色，两鬓苍苍十指黑。
&#13;
卖炭得钱何所营？身上衣裳口中食。可怜身上衣正单，心忧炭贱愿天寒。
&#13;
夜来城外一尺雪，晓驾炭车辗冰辙。牛困人饥日已高，市南门外泥中歇。
&#13;
翩翩两骑来是谁？黄衣使者白衫儿。手把文书口称敕，回车叱牛牵向北。
&#13;
一车炭，千余斤，官使驱将惜不得。半匹红纱一丈绫，系向牛头充炭直。
&#13;
七律：
&#13;
四、《钱塘湖春行》
&#13;
孤山寺北贾亭西，水面初平云脚低。
&#13;
几处早莺争暖树，谁家新燕啄春泥。
&#13;
乱花渐欲迷人眼，浅草才能没马蹄。
&#13;
最爱湖东行不足，绿杨阴里白沙堤。
&#13;
七绝：
&#13;
五、《大林寺桃花》
&#13;
人间四月芳菲尽，山寺桃花始盛开。
&#13;
长恨春归无觅处，不知转入此中来。
&#13;
六、《暮江吟》
&#13;
一道残阳铺水中，半江瑟瑟半江红。
&#13;
可怜九月初三夜，露似珍珠月似弓。
&#13;
五律：
&#13;
七、《赋得古原草送别》
&#13;
离离原上草，一岁一枯荣。
&#13;
野火烧不尽，春风吹又生。
&#13;
远芳侵古道，晴翠接荒城。
&#13;
又送王孙去，萋萋满别情。
&#13;
五绝：
&#13;
八、《问刘十九》
&#13;
绿蚁新醅酒，红泥小火炉。
&#13;
晚来天欲雪，能饮一杯无。
&#13;
词：
&#13;
九、《忆江南·江南好》
&#13;
江南好，风景旧曾谙。日出江花红胜火，春来江水绿如蓝，能不忆江南。
&#13;
十、《长相思·汴水流》
&#13;
汴水流，泗水流，流到瓜洲古渡头，吴山点点愁。
&#13;
思悠悠，恨悠悠，恨到归时方始休，月明人倚楼。
&#13;
6、李商隐
&#13;
七律：
&#13;
一、《无题》
&#13;
相见时难别亦难，东风无力百花残。
&#13;
春蚕到死丝方尽，蜡炬成灰泪始干。
&#13;
晓镜但愁云鬓改，夜吟应觉月光寒。
&#13;
蓬山此去无多路，青鸟殷勤为探看。
&#13;
二、《无题二首》
&#13;
其一
&#13;
昨夜星辰昨夜风，画楼西畔桂堂东。
&#13;
身无彩凤双飞翼，心有灵犀一点通。
&#13;
隔座送钩春酒暖，分曹射覆蜡灯红。
&#13;
嗟余听鼓应官去，走马兰台类转蓬。
&#13;
其二
&#13;
闻道阊门萼绿华，昔年相望抵天涯。
&#13;
岂知一夜秦楼客，偷看吴王苑内花
&#13;
三、《无题二首》
&#13;
其一
&#13;
凤尾香罗薄几重，碧文圆顶夜深缝。
&#13;
扇裁月魄羞难掩，车走雷声语未通。
&#13;
曾是寂寥金烬暗，断无消息石榴红。
&#13;
斑骓只系垂杨岸，何处西南待好风。
&#13;
其二
&#13;
重帏深下莫愁堂，卧后清宵细细长。
&#13;
神女生涯元是梦，小姑居处本无郎。
&#13;
风波不信菱枝弱，月露谁教桂叶香。
&#13;
直道相思了无益，未妨惆怅是清狂。
&#13;
四、《无题四首》
&#13;
其一
&#13;
来是空言去绝踪，月斜楼上五更钟。
&#13;
梦为远别啼难唤，书被催成墨未浓。
&#13;
蜡照半笼金翡翠，麝薰微度绣芙蓉。
&#13;
刘郎已恨蓬山远，更隔蓬山一万重。
&#13;
其二
&#13;
飒飒东风细雨来，芙蓉塘外有轻雷。
&#13;
金蟾啮锁烧香入，玉虎牵丝汲井回。
&#13;
贾氏窥帘韩掾少，宓妃留枕魏王才。
&#13;
春心莫共花争发，一寸相思一寸灰。
&#13;
五、《锦瑟》
&#13;
锦瑟无端五十弦，一弦一柱思华年。
&#13;
庄生晓梦迷蝴蝶，望帝春心托杜鹃。
&#13;
沧海月明珠有泪，蓝田日暖玉生烟。
&#13;
此情可待成追忆，只是当时已惘然。
&#13;
六、《马嵬》
&#13;
海外徒闻更九州，他生未卜此生休。
&#13;
空闻虎旅传宵柝，无复鸡人报晓筹。
&#13;
此日六军同驻马，当时七夕笑牵牛。
&#13;
如何四纪为天子，不及卢家有莫愁。
&#13;
七绝：
&#13;
七、《夜雨寄北》
&#13;
君问归期未有期，巴山夜雨涨秋池。
&#13;
何当共剪西窗烛，却话巴山夜雨时。
&#13;
八、《嫦娥》
&#13;
云母屏风烛影深，长河渐落晓星沉。
&#13;
嫦娥应悔偷灵药，碧海青天夜夜心。
&#13;
九、《贾生》
&#13;
宣室求贤访逐臣，贾生才调更无伦。
&#13;
可怜夜半虚前席，不问苍生问鬼神。
&#13;
五绝：
&#13;
十、《登乐游原》
&#13;
向晚意不适，驱车登古原。
&#13;
夕阳无限好，只是近黄昏。
&#13;
7、苏轼：
&#13;
【宋】
&#13;
词：
&#13;
一、《念奴娇 赤壁怀古》
&#13;
大江东去，浪淘尽，千古风流人物。故垒西边，人道是，三国周郎赤壁。乱石穿空，惊涛拍岸，卷起千堆雪。江山如画，一时多少豪杰。
&#13;
遥想公瑾当年，小乔初嫁了，雄姿英发。羽扇纶巾，谈笑间，樯橹灰飞烟灭。故国神游，多情应笑我，早生华发。人生如梦，一尊还酹江月。
&#13;
二、《水调歌头·明月几时有》
&#13;
明月几时有，把酒问青天。不知天上宫阙，今夕是何年？我欲乘风归去，又恐琼楼玉宇，高处不胜寒。起舞弄清影，何似在人间！
&#13;
转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。
&#13;
三、《江城子 乙卯正月二十日夜记梦》
&#13;
十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。
&#13;
夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。
&#13;
四、《定风波·莫听穿林打叶声》
&#13;
莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。
&#13;
料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。
&#13;
五、《临江仙·夜饮东坡醒复醉》
&#13;
夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。
&#13;
长恨此身非我有，何时忘却营营。夜阑风静縠纹平。小舟从此逝，江海寄余生。
&#13;
六、《行香子·述怀》
&#13;
清夜无尘。月色如银。酒斟时、须满十分。浮名浮利，虚苦劳神。叹隙中驹，石中火，梦中身。
&#13;
虽抱文章，开口谁亲。且陶陶、乐尽天真。几时归去，作个闲人。对一张琴，一壶酒，一溪云。
&#13;
七、《行香子·过七里濑》
&#13;
一叶舟轻，双桨鸿惊。水天清、影湛波平。鱼翻藻鉴，鹭点烟汀。过沙溪急，霜溪冷，月溪明。
&#13;
重重似画，曲曲如屏。算当年、虚老严陵。君臣一梦，今古空名。但远山长，云山乱，晓山青。
&#13;
八、《蝶恋花·春景》
&#13;
花褪残红青杏小。燕子飞时，绿水人家绕。枝上柳绵吹又少。天涯何处无芳草。
&#13;
墙里秋千墙外道。墙外行人，墙里佳人笑。笑渐不闻声渐悄。多情却被无情恼。
&#13;
七绝：
&#13;
九、《题西林壁》
&#13;
横看成岭侧成峰，远近高低各不同。
&#13;
不识庐山真面目，只缘身在此山中。
&#13;
十、《饮湖上初晴后雨 其二》
&#13;
水光潋滟晴方好，山色空蒙雨亦奇。
&#13;
欲把西湖比西子，淡妆浓抹总相宜。
&#13;
8、辛弃疾
&#13;
【宋】
&#13;
一、《青玉案·元夕》
&#13;
东风夜放花千树，更吹落，星如雨。宝马雕车香满路。凤箫声动，玉壶光转，一夜鱼龙舞。
&#13;
蛾儿雪柳黄金缕，笑语盈盈暗香去。众里寻他千百度，蓦然回首，那人却在，灯火阑珊处。
&#13;
二、《菩萨蛮·书江西造口壁》
&#13;
郁孤台下清江水，中间多少行人泪。西北望长安，可怜无数山。
&#13;
青山遮不住，毕竟东流去。江晚正愁余，山深闻鹧鸪。
&#13;
三、《菩萨蛮·金陵赏心亭为叶丞相赋》
&#13;
青山欲共高人语。联翩万马来无数。烟雨却低回。望来终不来。
&#13;
人言头上发。总向愁中白。拍手笑沙鸥。一身都是愁。
&#13;
四、《破阵子·为陈同甫赋壮词以寄之》
&#13;
醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。
&#13;
马作的卢飞快，弓如霹雳弦惊。了却君王天下事，赢得生前身后名。可怜白发生。
&#13;
五、《西江月·夜行黄沙道中》
&#13;
明月别枝惊鹊，清风半夜鸣蝉。稻花香里说丰年，听取蛙声一片。
&#13;
七八个星天外，两三点雨山前。旧时茅店社林边，路转溪桥忽见。
&#13;
六、《丑奴儿·书博山道中壁》
&#13;
少年不识愁滋味，爱上层楼。爱上层楼，为赋新词强说愁。
&#13;
而今识尽愁滋味，欲说还休。欲说还休，却道天凉好个秋。
&#13;
七、《永遇乐·京口北固亭怀古》
&#13;
千古江山，英雄无觅孙仲谋处。舞榭歌台，风流总被雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。
&#13;
元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否？
&#13;
八、《水龙吟·登建康赏心亭》
&#13;
楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，栏杆拍遍，无人会，登临意。
&#13;
休说鲈鱼堪脍，尽西风，季鹰归未？求田问舍，怕应羞见，刘郎才气。可惜流年，忧愁风雨，树犹如此。倩何人唤取，红巾翠袖，揾英雄泪。
&#13;
九、《贺新郎·甚矣吾衰矣》
&#13;
甚矣吾衰矣。怅平生、交游零落，只今余几！白发空垂三千丈，一笑人间万事。问何物、能令公喜？我见青山多妩媚，料青山见我应如是。情与貌，略相似。
&#13;
一尊搔首东窗里。想渊明、《停云》诗就，此时风味。江左沉酣求名者，岂识浊醪妙理。回首叫、云飞风起。不恨古人吾不见，恨古人不见吾狂耳。知我者，二三子。
&#13;
十、《摸鱼儿·更能消几番风雨》
&#13;
更能消、几番风雨，匆匆春又归去。惜春长怕花开早，何况落红无数。春且住，见说道、天涯芳草无归路。怨春不语。算只有殷勤，画檐蛛网，尽日惹飞絮。
&#13;
长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞，君不见、玉环飞燕皆尘土。闲愁最苦。休去倚危栏，斜阳正在，烟柳断肠处。
&#13;
9、李煜
&#13;
【五代】
&#13;
一、《虞美人·春花秋月何时了》
&#13;
春花秋月何时了？往事知多少。小楼昨夜又东风，故国不堪回首月明中。
&#13;
雕栏玉砌应犹在，只是朱颜改。问君能有几多愁？恰似一江春水向东流
&#13;
二、《相见欢·无言独上西楼》
&#13;
无言独上西楼，月如钩。寂寞梧桐深院锁清秋。
&#13;
剪不断，理还乱，是离愁。别是一般滋味在心头。
&#13;
三、《浪淘沙令·帘外雨潺潺》
&#13;
帘外雨潺潺，春意阑珊。罗衾不耐五更寒。梦里不知身是客，一晌贪欢。
&#13;
独自莫凭栏，无限江山，别时容易见时难。流水落花春去也，天上人间。
&#13;
四、《相见欢·林花谢了春红》
&#13;
林花谢了春红，太匆匆。无奈朝来寒雨晚来风。
&#13;
胭脂泪，相留醉，几时重。自是人生长恨水长东。
&#13;
五、《破阵子·四十年来家国》
&#13;
四十年来家国，三千里地山河。凤阁龙楼连霄汉，玉树琼枝作烟萝，几曾识干戈？
&#13;
一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。
&#13;
六、《忆江南·多少恨》
&#13;
多少恨，昨夜梦魂中。还似旧时游上苑，车如流水马如龙。花月正春风。
&#13;
七、《蝶恋花·春暮》
&#13;
遥夜亭皋闲信步。才过清明，渐觉伤春暮。数点雨声风约住。朦胧淡月云来去。
&#13;
桃杏依稀香暗渡。谁在秋千，笑里轻轻语。一寸相思千万绪。人间没个安排处。
&#13;
八、《清平乐·别来春半》
&#13;
别来春半，触目柔肠断。砌下落梅如雪乱，拂了一身还满。
&#13;
雁来音信无凭，路遥归梦难成。离恨恰如春草，更行更远还生。
&#13;
九、《子夜歌·人生愁恨何能免》
&#13;
人生愁恨何能免，销魂独我情何限！故国梦重归，觉来双泪垂。
&#13;
高楼谁与上？长记秋晴望。往事已成空，还如一梦中。
&#13;
十、《乌夜啼·昨夜风兼雨》
&#13;
昨夜风兼雨，帘帏飒飒秋声。烛残漏断频欹枕，起坐不能平。　
&#13;
世事漫随流水，算来一梦浮生。醉乡路稳宜频到，此外不堪行。
&#13;
10、孟浩然
&#13;
【唐】
&#13;
七绝：
&#13;
一、《春晓》
&#13;
春眠不觉晓，处处闻啼鸟。
&#13;
夜来风雨声，花落知多少。
&#13;
二、《宿建德江》
&#13;
移舟泊烟渚，日暮客愁新。
&#13;
野旷天低树，江清月近人。
&#13;
三、《句》
&#13;
微云淡河汉，疏雨滴梧桐。
&#13;
逐逐怀良驭，萧萧顾乐鸣。
&#13;
四、《过故人庄》
&#13;
故人具鸡黍，邀我至田家。
&#13;
绿树村边合，青山郭外斜。
&#13;
开轩面场圃，把酒话桑麻。
&#13;
待到重阳日，还来就菊花。
&#13;
五、《望洞庭湖赠张丞相》
&#13;
八月湖水平，涵虚混太清。
&#13;
气蒸云梦泽，波撼岳阳城。
&#13;
欲济无舟楫，端居耻圣明。
&#13;
坐观垂钓者，徒有羡鱼情。
&#13;
六、《与诸子登岘山》
&#13;
人事有代谢，往来成古今。
&#13;
江山留胜迹，我辈复登临。
&#13;
水落鱼梁浅，天寒梦泽深。
&#13;
羊公碑尚在，读罢泪沾襟。
&#13;
七、《岁暮归南山》
&#13;
北阙休上书，南山归敝庐。
&#13;
不才明主弃，多病故人疏。
&#13;
白发催年老，青阳逼岁除。
&#13;
永怀愁不寐，松月夜窗虚。
&#13;
八、《宿业师山房期丁大不至》 
&#13;
夕阳度西岭，群壑倏已暝。
&#13;
松月生夜凉，风泉满清听。
&#13;
樵人归欲尽，烟鸟栖初定。
&#13;
之子期宿来，孤琴候萝径。
&#13;
九、《宿桐庐江寄广陵旧游》
&#13;
山暝闻猿愁，沧江急夜流。
&#13;
风鸣两岸叶，月照一孤舟。
&#13;
建德非吾土，维扬忆旧游。
&#13;
还将两行泪，遥寄海西头。
&#13;
十、《留别王维》
&#13;
寂寂竟何待，朝朝空自归。
&#13;
欲寻芳草去，惜与故人违。
&#13;
当路谁相假，知音世所稀。
&#13;
只应守寂寞，还掩故园扉。
&#13;
A+级
&#13;
杜牧、刘禹锡、李贺、王勃、王昌龄、欧阳修、李清照、黄庭坚、陆游、元好问
&#13;
每人选5首（杜牧、刘禹锡破例各10首）
&#13;
1、杜牧
&#13;
【唐】
&#13;
一、《清明》
&#13;
清明时节雨纷纷，路上行人欲断魂。
&#13;
借问酒家何处有？牧童遥指杏花村。
&#13;
二、《秋夕》
&#13;
银烛秋光冷画屏，轻罗小扇扑流萤。
&#13;
天阶夜色凉如水，卧看牵牛织女星。
&#13;
三、《泊秦淮》
&#13;
烟笼寒水月笼沙，夜泊秦淮近酒家。
&#13;
商女不知亡国恨，隔江犹唱**。
&#13;
四、《江南春》
&#13;
千里莺啼绿映红，水村山郭酒旗风。
&#13;
南朝四百八十寺，多少楼台烟雨中。
&#13;
五、《赤壁》
&#13;
折戟沉沙铁未销，自将磨洗认前朝。
&#13;
东风不与周郎便，铜雀春深锁二乔。
&#13;
六、《山行》
&#13;
远上寒山石径斜，白云深处有人家。
&#13;
停车坐爱枫林晚，霜叶红于二月花
&#13;
七、《寄扬州韩绰判官》
&#13;
青山隐隐水迢迢，秋尽江南草未凋。
&#13;
二十四桥明月夜，玉人何处教吹箫？
&#13;
八、《赠别二首·其一》
&#13;
娉娉袅袅十三余，豆蔻梢头二月初。
&#13;
春风十里扬州路，卷上珠帘总不如。
&#13;
其二
&#13;
多情却似总无情，唯觉樽前笑不成。
&#13;
蜡烛有心还惜别，替人垂泪到天明。
&#13;
九、《过华清宫绝句三首 其一》
&#13;
长安回望绣成堆，山顶千门次第开。
&#13;
一骑红尘妃子笑，无人知是荔枝来。
&#13;
十、《遣怀》
&#13;
落魄江湖载酒行，楚腰纤细掌中轻。
&#13;
十年一觉扬州梦，赢得青楼薄幸名。
&#13;
2、刘禹锡
&#13;
【唐】
&#13;
七律：
&#13;
一、《酬乐天扬州初逢席上见赠》
&#13;
巴山楚水凄凉地，二十三年弃置身。
&#13;
怀旧空吟闻笛赋，到乡翻似烂柯人。
&#13;
沉舟侧畔千帆过，病树前头万木春。
&#13;
今日听君歌一曲，暂凭杯酒长精神。
&#13;
二、《西塞山怀古》
&#13;
王濬楼船下益州，金陵王气黯然收。
&#13;
千寻铁锁沉江底，一片降幡出石头。
&#13;
人世几回伤往事，山形依旧枕寒流。
&#13;
今逢四海为家日，故垒萧萧芦荻秋。
&#13;
七绝：
&#13;
三、《金陵五题》
&#13;
石头城
&#13;
山围故国周遭在，潮打空城寂寞回。
&#13;
淮水东边旧时月，夜深还过女墙来。
&#13;
乌衣巷
&#13;
朱雀桥边野草花，乌衣巷口夕阳斜。
&#13;
旧时王谢堂前燕，飞入寻常百姓家。
&#13;
台城
&#13;
台城六代竞豪华，结绮临春事最奢。
&#13;
万户千门成野草，只缘一曲**。
&#13;
生公讲堂
&#13;
生公说法鬼神听，身后空堂夜不扃。
&#13;
高坐寂寥尘漠漠，一方明月可中庭。
&#13;
江令宅
&#13;
南朝词臣北朝客，归来唯见秦淮碧。
&#13;
池台竹树三亩馀，至今人道江家宅。 
&#13;
四、《玄都观二首》
&#13;
元和十年自朗州至京戏赠看花诸君子
&#13;
紫陌红尘拂面来，无人不道看花回。
&#13;
玄都观里桃千树，尽是刘郎去后栽。
&#13;
再游玄都观
&#13;
百亩庭中半是苔，桃花净尽菜花开。
&#13;
种桃道士归何处，前度刘郎今又来。
&#13;
五、《竹枝词九首》
&#13;
其二
&#13;
山桃红花满上头，蜀江春水拍山流。
&#13;
花红易衰似郎意，水流无限似侬愁。
&#13;
其七
&#13;
瞿塘嘈嘈十二滩，此中道路古来难。
&#13;
长恨人心不如水，等闲平地起波澜。
&#13;
六、《秋词二首 其一》
&#13;
自古逢秋悲寂寥，我言秋日胜春朝。
&#13;
晴空一鹤排云上，便引诗情到碧霄。
&#13;
七、《竹枝词二首 其一》
&#13;
杨柳青青江水平，闻郎江上踏歌声。
&#13;
东边日出西边雨，道是无晴却有晴
&#13;
八、《赏牡丹》
&#13;
庭前芍药妖无格，池上芙蕖净少情。
&#13;
唯有牡丹真国色，花开时节动京城。
&#13;
九、《赠李司空妓》
&#13;
高髻云鬟宫样妆，春风一曲杜韦娘。
&#13;
司空见惯浑闲事，断尽苏州刺史肠。
&#13;
十、《浪淘沙九首·其八》
&#13;
莫道谗言如浪深，莫言迁客似沙沉。
&#13;
千淘万漉虽辛苦，吹尽狂沙始到金。
&#13;
3、李贺
&#13;
【唐】
&#13;
一、《李凭箜篌引》
&#13;
吴丝蜀桐张高秋，空山凝云颓不流。江娥啼竹素女愁，李凭中国弹箜篌。
&#13;
昆山玉碎凤凰叫，芙蓉泣露香兰笑。十二门前融冷光，二十三丝动紫皇。
&#13;
女娲炼石补天处，石破天惊逗秋雨。梦入神山教神妪，老鱼跳波瘦蛟舞。
&#13;
吴质不眠倚桂树，露脚斜飞湿寒兔。
&#13;
二、《金铜仙人辞汉歌》
&#13;
茂陵刘郎秋风客，夜闻马嘶晓无迹。画栏桂树悬秋香，三十六宫土花碧。
&#13;
魏官牵车指千里，东关酸风射眸子。空将汉月出宫门，忆君清泪如铅水。
&#13;
衰兰送客咸阳道，天若有情天亦老。携盘独出月荒凉，渭城已远波声小。
&#13;
三、《苦昼短》
&#13;
飞光飞光，劝尔一杯酒。
&#13;
吾不识青天高，黄地厚。
&#13;
唯见月寒日暖，来煎人寿。
&#13;
食熊则肥，食蛙则瘦。
&#13;
神君何在？太一安有？
&#13;
天东有若木，下置衔烛龙。
&#13;
吾将斩龙足，嚼龙肉，使之朝不得回，夜不得伏。
&#13;
自然老者不死，少者不哭。
&#13;
何为服黄金、吞白玉？
&#13;
谁似任公子，云中骑碧驴？
&#13;
刘彻茂陵多滞骨，嬴政梓棺费鲍鱼。
&#13;
四、《雁门太守行》
&#13;
黑云压城城欲摧，甲光向日金鳞开。
&#13;
角声满天秋色里，塞上燕脂凝夜紫。
&#13;
半卷红旗临易水，霜重鼓寒声不起。
&#13;
报君黄金台上意，提携玉龙为君死。
&#13;
五、《南园十三首》
&#13;
其五
&#13;
男儿何不带吴钩，收取关山五十州。
&#13;
请君暂上凌烟阁，若个书生万户侯？
&#13;
其六
&#13;
寻章摘句老雕虫，晓月当帘挂玉弓。
&#13;
不见年年辽海上，文章何处哭秋风？
&#13;
4、王勃
&#13;
【唐】
&#13;
五律：
&#13;
一、《送杜少府之任蜀州》 
&#13;
城阙辅三秦，风烟望五津。
&#13;
与君离别意，同是宦游人。
&#13;
海内存知己，天涯若比邻。
&#13;
无为在歧路，儿女共沾巾。
&#13;
二、《秋日别王长史》
&#13;
别路馀千里，深恩重百年。
&#13;
正悲西候日，更动北梁篇。
&#13;
野色笼寒雾，山光敛暮烟。
&#13;
终知难再奉，怀德自潸然。
&#13;
三、《重别薛华》
&#13;
明月沉珠浦，秋风濯锦川。
&#13;
楼台临绝岸，洲渚亘长天。
&#13;
旅泊成千里，栖遑共百年。
&#13;
穷途唯有泪，还望独潸然。
&#13;
七律：
&#13;
四、《滕王阁诗》
&#13;
滕王高阁临江渚，佩玉鸣鸾罢歌舞。
&#13;
画栋朝飞南浦云，珠帘暮卷西山雨。
&#13;
闲云潭影日悠悠，物换星移几度秋。
&#13;
阁中帝子今何在？槛外长江空自流。
&#13;
七绝：
&#13;
五、《寒夜怀友杂体二首 其二》
&#13;
复閤重楼向浦开，秋风明月度江来。
&#13;
故人故情怀故宴，相望相思不相见。
&#13;
5、王昌龄
&#13;
【唐】
&#13;
一、《芙蓉楼送辛渐》
&#13;
其一
&#13;
寒雨连江夜入吴，平明送客楚山孤。
&#13;
洛阳亲友如相问，一片冰心在玉壶。
&#13;
其二
&#13;
丹阳城南秋海阴，丹阳城北楚云深。
&#13;
高楼送客不能醉，寂寂寒江明月心。
&#13;
二、《出塞二首》
&#13;
其一
&#13;
秦时明月汉时关，万里长征人未还。
&#13;
但使龙城飞将在，不教胡马度阴山。
&#13;
其二
&#13;
骝马新跨白玉鞍，战罢沙场月色寒。
&#13;
城头铁鼓声犹震，匣里金刀血未干。
&#13;
三、《从军行七首》
&#13;
其一
&#13;
烽火城西百尺楼，黄昏独上海风秋。
&#13;
更吹羌笛关山月，无那金闺万里愁。
&#13;
其二
&#13;
琵琶起舞换新声，总是关山旧别情。
&#13;
撩乱边愁听不尽，高高秋月照长城。
&#13;
其三
&#13;
关城榆叶早疏黄，日暮云沙古战场。
&#13;
表请回军掩尘骨，莫教兵士哭龙荒。
&#13;
其四
&#13;
青海长云暗雪山，孤城遥望玉门关。
&#13;
黄沙百战穿金甲，不破楼兰终不还。
&#13;
其五
&#13;
大漠风尘日色昏，红旗半卷出辕门。
&#13;
前军夜战洮河北，已报生擒吐谷浑。
&#13;
其六
&#13;
胡瓶落膊紫薄汗，碎叶城西秋月团。
&#13;
明敕星驰封宝剑，辞君一夜取楼兰。
&#13;
其七
&#13;
玉门山嶂几千重，山北山南总是烽。
&#13;
人依远戍须看火，马踏深山不见踪。
&#13;
四、《闺怨》
&#13;
闺中少妇不知愁，春日凝妆上翠楼。
&#13;
忽见陌头杨柳色，悔教夫婿觅封侯。
&#13;
五、《长信秋词五首 其三》
&#13;
奉帚平明金殿开，且将团扇共徘徊。
&#13;
玉颜不及寒鸦色，犹带昭阳日影来。
&#13;
6、欧阳修
&#13;
【宋】
&#13;
词：
&#13;
一、《蝶恋花·庭院深深深几许》
&#13;
庭院深深深几许，杨柳堆烟，帘幕无重数。玉勒雕鞍游冶处，楼高不见章台路。
&#13;
雨横风狂三月暮，门掩黄昏，无计留春住。泪眼问花花不语，乱红飞过秋千去。
&#13;
二、《生查子·元夕》
&#13;
去年元夜时，花市灯如昼。月上柳梢头，人约黄昏后。
&#13;
今年元夜时，月与灯依旧。不见去年人，泪湿春衫袖。
&#13;
三、《玉楼春·尊前拟把归期说》
&#13;
尊前拟把归期说，欲语春容先惨咽。人生自是有情痴，此恨不关风与月。
&#13;
离歌且莫翻新阕，一曲能教肠寸结。直须看尽洛城花，始共春风容易别。
&#13;
四、《踏莎行·候馆梅残》
&#13;
候馆梅残，溪桥柳细。草薰风暖摇征辔。离愁渐远渐无穷，迢迢不断如春水。
&#13;
寸寸柔肠，盈盈粉泪。楼高莫近危阑倚。平芜尽处是春山，行人更在春山外。
&#13;
五、《戏答元珍》
&#13;
春风疑不到天涯，二月山城未见花。
&#13;
残雪压枝犹有橘，冻雷惊笋欲抽芽。
&#13;
夜闻归雁生乡思，病入新年感物华。
&#13;
曾是洛阳花下客，野芳虽晚不须嗟。
&#13;
7、李清照
&#13;
【宋】
&#13;
一、《如梦令·昨夜雨疏风骤》
&#13;
昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。
&#13;
二、《武陵春·春晚》
&#13;
风住尘香花已尽，日晚倦梳头。物是人非事事休，欲语泪先流。
&#13;
闻说双溪春尚好，也拟泛轻舟。只恐双溪舴艋舟，载不动许多愁。
&#13;
三、《一剪梅·红藕香残玉簟秋》
&#13;
红藕香残玉簟秋。轻解罗裳，独上兰舟。云中谁寄锦书来，雁字回时，月满西楼。
&#13;
花自飘零水自流。一种相思，两处闲愁。此情无计可消除，才下眉头，却上心头。
&#13;
四、《醉花阴·薄雾浓云愁永昼》
&#13;
薄雾浓云愁永昼，瑞脑销金兽。佳节又重阳，玉枕纱厨，半夜凉初透。
&#13;
东篱把酒黄昏后，有暗香盈袖。莫道不销魂，帘卷西风，人比黄花瘦。
&#13;
五、《声声慢·寻寻觅觅》
&#13;
寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急？雁过也，正伤心，却是旧时相识。
&#13;
满地黄花堆积，憔悴损，如今有谁堪摘？守着窗儿，独自怎生得黑？梧桐更兼细雨，到黄昏、点点滴滴。这次第，怎一个愁字了得！
&#13;
8、黄庭坚
&#13;
【宋】
&#13;
一、《寄黄几复》
&#13;
我居北海君南海，寄雁传书谢不能。
&#13;
桃李春风一杯酒，江湖夜雨十年灯。
&#13;
持家但有四立壁，治病不蕲三折肱。
&#13;
想见读书头已白，隔溪猿哭瘴溪藤
&#13;
二、《登快阁》
&#13;
痴儿了却公家事，快阁东西倚晚晴。
&#13;
落木千山天远大，澄江一道月分明。
&#13;
朱弦已为佳人绝，青眼聊因美酒横。
&#13;
万里归船弄长笛，此心吾与白鸥盟。
&#13;
三、《鄂州南楼书事》
&#13;
四顾山光接水光，凭栏十里芰荷香。
&#13;
清风明月无人管，并作南楼一味凉。
&#13;
四、《定风波·次高左藏使君韵》
&#13;
万里黔中一漏天，屋居终日似乘船。及至重阳天也霁，催醉，鬼门关外蜀江前。
&#13;
莫笑老翁犹气岸，君看，几人黄菊上华颠？戏马台南追两谢，驰射，风流犹拍古人肩。
&#13;
五、《鹧鸪天·座中有眉山隐客史应之和前韵即席答之》
&#13;
黄菊枝头生晓寒。人生莫放酒杯干。风前横笛斜吹雨，醉里簪花倒著冠。
&#13;
身健在，且加餐。舞裙歌板尽清欢。黄花白发相牵挽，付与时人冷眼看。
&#13;
9、陆游
&#13;
七绝；
&#13;
一、《示儿》
&#13;
死去元知万事空，但悲不见九州同。
&#13;
王师北定中原日，家祭无忘告乃翁。
&#13;
二、《十一月四日风雨大作二首》
&#13;
其一
&#13;
风卷江湖雨暗村，四山声作海涛翻。
&#13;
溪柴火软蛮毡暖，我与狸奴不出门。
&#13;
其二
&#13;
僵卧孤村不自哀，尚思为国戍轮台。
&#13;
夜阑卧听风吹雨，铁马冰河入梦来。
&#13;
三、《沈园二首》
&#13;
其一
&#13;
城上斜阳画角哀，沈园非复旧池台。
&#13;
伤心桥下春波绿，曾是惊鸿照影来。
&#13;
其二
&#13;
梦断香消四十年，沈园柳老不吹绵。
&#13;
此身行作稽山土，犹吊遗踪一泫然。
&#13;
七律：
&#13;
四、《游山西村》
&#13;
莫笑农家腊酒浑，丰年留客足鸡豚。
&#13;
山重水复疑无路，柳暗花明又一村。
&#13;
箫鼓追随春社近，衣冠简朴古风存。
&#13;
从今若许闲乘月，拄杖无时夜叩门。
&#13;
五、《书愤五首·其一》
&#13;
早岁那知世事艰，中原北望气如山。
&#13;
楼船夜雪瓜洲渡，铁马秋风大散关。
&#13;
塞上长城空自许，镜中衰鬓已先斑。
&#13;
出师一表真名世，千载谁堪伯仲间。
&#13;
10、元好问
&#13;
【元】
&#13;
词：
&#13;
一《摸鱼儿·雁丘词》
&#13;
问世间，情为何物，直教生死相许？天南地北双飞客，老翅几回寒暑。欢乐趣，离别苦，就中更有痴儿女。君应有语：渺万里层云，千山暮雪，只影向谁去？
&#13;
横汾路，寂寞当年箫鼓，荒烟依旧平楚。招魂楚些何嗟及，山鬼暗啼风雨。天也妒，未信与，莺儿燕子俱黄土。千秋万古，为留待骚人，狂歌痛饮，来访雁丘处。
&#13;
七绝：
&#13;
二、《论诗三十首》
&#13;
其四
&#13;
一语天然万古新，豪华落尽见真淳。
&#13;
南窗白日羲皇上，未害渊明是晋人。
&#13;
其五
&#13;
纵横诗笔见高情，何物能浇块垒平？
&#13;
老阮不狂谁会得？出门一笑大江横。
&#13;
其七
&#13;
慷慨歌谣绝不传，穹庐一曲本天然。
&#13;
中州万古英雄气，也到阴山敕勒川。
&#13;
其八
&#13;
沈宋横驰翰墨场，风流初不废齐梁。
&#13;
论功若准平吴例，合着黄金铸子昂。
&#13;
其十
&#13;
排比铺张特一途，藩篱如此亦区区。
&#13;
少陵自有连城璧，争奈微之识碔砆。
&#13;
其十二
&#13;
望帝春心托杜鹃，佳人锦瑟怨华年。
&#13;
诗家总爱西昆好，独恨无人作郑笺。
&#13;
其十五
&#13;
笔底银河落九天，何曾憔悴饭山前。
&#13;
世间东抹西涂手，枉着书生待鲁连。
&#13;
其二十
&#13;
谢客风容映古今，发源谁似柳州深？
&#13;
朱弦一拂遗音在，却是当年寂寞心。
&#13;
其二十一
&#13;
窘步相仍死不前，唱酬无复见前贤。
&#13;
纵横正有凌云笔，俯仰随人亦可怜。
&#13;
其二十二
&#13;
奇外无奇更出奇，一波才动万波随。
&#13;
只知诗到苏黄尽，沧海横流却是谁？
&#13;
其二十五
&#13;
乱后玄都失古基，看花诗在只堪悲。
&#13;
刘郎也是人间客，枉向春风怨兔葵。
&#13;
其二十八
&#13;
古雅难将子美亲，精纯全失义山真。
&#13;
论诗宁下涪翁拜，未作江西社里人。
&#13;
其二十九
&#13;
池塘春草谢家春，万古千秋五字新。
&#13;
传语闭门陈正字，可怜无补费精神。
&#13;
七律：
&#13;
三、《岐阳三首》
&#13;
其一
&#13;
突骑连营鸟不飞，北风浩浩发阴机。
&#13;
三秦形胜无今古，千里传闻果是非；
&#13;
偃蹇鲸鲵人海涸，分明蛇犬铁山围。
&#13;
穷途老阮无奇策，空望岐阳泪满衣。
&#13;
其二
&#13;
百二关河草不横，十年戎马暗秦京。
&#13;
岐阳西望无来信，陇水东流闻哭声。
&#13;
野蔓有情萦战骨，残阳何意照空城。
&#13;
从谁细向苍苍问，争遣蚩尤作五兵？
&#13;
其三
&#13;
眈眈九虎护秦关，懦楚孱齐机上看。
&#13;
禹贡土田推陆海，汉家封徼尽天山。
&#13;
北风猎猎悲笳发，渭水潇潇战骨寒。
&#13;
三十六峰长剑在，倚天仙掌惜空闲。
&#13;
四、《眼中》
&#13;
眼中时事亦纷然，拥被寒窗夜不眠。
&#13;
骨肉他乡各异县，衣冠今日是何年？
&#13;
枯槐聚蚁无多地，秋水鸣蛙自一天。
&#13;
何处青山隔尘土，一庵吾欲送华颠。
&#13;
歌行体：
&#13;
五、《涌金亭示同游诸君》
&#13;
太行元气老不死，上与左界分山河。
&#13;
有如巨鳌昂头西入海，突兀已过余坡陀。
&#13;
我从汾晋来，山之面目腹背皆经过。
&#13;
济源盘谷非不佳，烟景独觉苏门多。
&#13;
涌金亭下百泉水，海眼万古留山阿。
&#13;
觱拂泺水源，渊沦晋溪波。
&#13;
云雷涵鬼物，窟宅深蛟鼋。
&#13;
水妃簸弄明月玑，地藏发泄天不诃。
&#13;
平湖油油碧于酒，云锦十里翻风荷。
&#13;
我来适与风雨会，世界三日漫兜罗。
&#13;
山行不得山，北望空长哦！
&#13;
今朝一洗众峰出，千鬟万臀高峨峨。
&#13;
空青断石壁，微茫散烟萝。
&#13;
山阳十月未摇落，翠蕤云旓相荡摩。
&#13;
云烟故为出浓淡，鱼鸟似欲留婆娑。
&#13;
石间仙人迹，石烂迹不磨。
&#13;
仙人去不返，六龙忽蹉跎。
&#13;
江山如此不一醉，拊掌笑杀孙公和。
&#13;
长安城头乌尾讹，并州少年夜枕戈。
&#13;
举杯为问谢安石，苍生今亦如卿何？
&#13;
元子乐矣君其歌！
&#13;
A级
&#13;
曹操、曹植、阮籍、庾信、韩愈、柳宗元、范仲淹、王安石、柳永、秦观
&#13;
每人选3首
&#13;
1、曹操
&#13;
【汉魏】
&#13;
一、《短歌行》
&#13;
对酒当歌，人生几何！譬如朝露，去日苦多。
&#13;
慨当以慷，忧思难忘。何以解忧？唯有杜康。
&#13;
青青子衿，悠悠我心。但为君故，沉吟至今。
&#13;
呦呦鹿鸣，食野之苹。我有嘉宾，鼓瑟吹笙。
&#13;
明明如月，何时可掇？忧从中来，不可断绝。
&#13;
越陌度阡，枉用相存。契阔谈?，心念旧恩。
&#13;
月明星稀，乌鹊南飞。绕树三匝，何枝可依？
&#13;
山不厌高，海不厌深。周公吐哺，天下归心。
&#13;
二、《观沧海》
&#13;
东临碣石，以观沧海。水何澹澹，山岛竦峙。
&#13;
树木丛生，百草丰茂。秋风萧瑟，洪波涌起。
&#13;
日月之行，若出其中；星汉灿烂，若出其里。
&#13;
幸甚至哉，歌以咏志。
&#13;
三、《龟虽寿》
&#13;
神龟虽寿，犹有竟时。腾蛇乘雾，终为土灰。
&#13;
老骥伏枥，志在千里。烈士暮年，壮心不已。
&#13;
盈缩之期，不但在天；养怡之福，可得永年。
&#13;
幸甚至哉，歌以咏志。
&#13;
2、曹植
&#13;
【魏】
&#13;
一、《七步诗》
&#13;
煮豆持作羹，漉菽以为汁。
&#13;
萁在釜下燃，豆在釜中泣。
&#13;
本自同根生，相煎何太急？
&#13;
二、《白马篇》
&#13;
白马饰金羁，连翩西北驰。借问谁家子，幽并游侠儿。
&#13;
少小去乡邑，扬声沙漠垂。宿昔秉良弓，楛矢何参差。
&#13;
控弦破左的，右发摧月支。仰手接飞猱，俯身散马蹄。
&#13;
狡捷过猴猿，勇剽若豹螭。边城多警急，虏骑数迁移。
&#13;
羽檄从北来，厉马登高堤。长驱蹈匈奴，左顾凌鲜卑。
&#13;
弃身锋刃端，性命安可怀？父母且不顾，何言子与妻。
&#13;
名编壮士籍，不得中顾私。捐躯赴国难，视死忽如归。
&#13;
三、《公宴》
&#13;
公子敬爱客，终宴不知疲。清夜游西园，飞盖相追随。
&#13;
明月澄清景，列宿正参差。秋兰被长坂，朱华冒绿池。
&#13;
潜鱼跃清波，好鸟鸣高枝。神飚接丹毂，轻辇随风移。
&#13;
飘飖放志意，千秋长若斯。
&#13;
3、阮籍
&#13;
【晋】
&#13;
一《咏怀八十二首》
&#13;
其一
&#13;
夜中不能寐，起坐弹鸣琴。薄帷鉴明月，清风吹我襟。
&#13;
孤鸿号外野，翔鸟鸣北林。徘徊将何见？忧思独伤心。
&#13;
其四
&#13;
天马出西北。由来从东道。春秋非有托。富贵焉常保。
&#13;
清露被皋兰。凝霜沾野草。朝为媚少年。夕暮成丑老。
&#13;
自非王子晋。谁能常美好。
&#13;
其五
&#13;
平生少年时。轻薄好弦歌。西游咸阳中。赵李相经过。
&#13;
娱乐未终极。白日忽蹉跎。驱马复来归。反顾望三河。
&#13;
黄金百镒尽。资用常苦多。北临太行道。失路将如何。
&#13;
其二十一
&#13;
于心怀寸阴，羲阳将欲冥。挥袂抚长剑，仰观浮云征。
&#13;
云间有玄鹤，抗志扬哀声。一飞冲青天，旷世不再鸣。
&#13;
岂与鹑鷃游，连翩戏中庭。
&#13;
其三十
&#13;
驾言发魏都。南向望吹壹。箫管有遗音。梁王安在哉。
&#13;
战士食糟糠。贤者处蒿莱。歌舞曲未终。秦兵已复来。
&#13;
夹林非吾有。朱宫生尘埃。军败华阳下。身竟为土灰。
&#13;
其三十二
&#13;
朝阳不再盛。白日忽西幽。去此若俯仰。如何似九秋。
&#13;
人生若尘露。天道邈悠悠。齐景升丘山。涕泗纷交流。
&#13;
孔圣临长川。惜逝忽若浮。去者余不及。来者吾不留。
&#13;
愿登太华山。上与松子游。渔父知世患。乘流泛轻舟。
&#13;
其七十九
&#13;
林中有奇鸟。自言是凤凰。清朝饮醴泉。日夕栖山冈。
&#13;
高鸣彻九州。延颈望八荒。适逢商风起。羽翼自摧藏。
&#13;
一去昆仑西。何时复回翔。但恨处非位。怆悢使心伤。
&#13;
其八十
&#13;
出门望佳人。佳人岂在兹。三山招松乔。万世谁与期。
&#13;
存亡有长短。慷慨将焉知。忽忽朝日隤。行行将何之。
&#13;
不见季秋草。摧折在今时。
&#13;
二、略
&#13;
三、略
&#13;
4、庾信
&#13;
【南北朝】
&#13;
一《拟咏怀二十七首》
&#13;
其七
&#13;
榆关断音信，汉使绝经过。胡笳落泪曲，羌笛断肠歌。
&#13;
纤腰减束素，别泪损横波。恨心终不歇，红颜无复多。
&#13;
枯木期填海，青山望断河。
&#13;
其八
&#13;
白马向清波，乘冰始渡河。置兵须近水，移营喜灶多。
&#13;
长坂初垂翼，鸿沟遂倒戈。的颅于此去，虞兮奈若何。
&#13;
空营卫青冢，徒听田横歌。
&#13;
其十
&#13;
悲歌度燕水，弭节出阳关。李陵从此去，荆卿不复还。
&#13;
故人形影灭，音书两俱绝。遥看塞北云，悬想关山雪。
&#13;
游子河梁上，应将苏武别。
&#13;
其十一
&#13;
摇落秋为气，凄凉多怨情。啼枯湘水竹，哭坏杞梁城。
&#13;
天亡遭愤战，日蹙值愁兵。直虹朝映垒，长星夜落营。
&#13;
楚歌饶恨曲，南风多死声。眼前一杯酒，谁论身后名。
&#13;
其十七
&#13;
日晚荒城上，苍茫余落晖。都护楼兰返，将军疎勒归。
&#13;
马有风尘气，人多关塞衣。阵云平不动，秋蓬卷欲飞。
&#13;
闻道楼船战，今年不解围。
&#13;
其二六
&#13;
萧条亭障远，凄惨风尘多。关门临白狄，城影入黄河。
&#13;
秋风别苏武，寒水送荆轲。谁言气盖世，晨起帐中歌。
&#13;
二、《晚秋诗》
&#13;
凄清临晚景。疎索望寒阶。湿庭凝坠露。抟风卷落槐。
&#13;
日气斜还冷。云峯晚更霾。可怜数行雁。点点远空排。
&#13;
三、《寄王琳》
&#13;
玉关道路远，金陵信使疏。
&#13;
独下千行泪，开君万里书。
&#13;
5、韩愈
&#13;
【唐】
&#13;
七律：
&#13;
一、《左迁至蓝关示侄孙湘》
&#13;
一封朝奏九重天，夕贬潮州路八千。
&#13;
欲为圣明除弊事，肯将衰朽惜残年。
&#13;
云横秦岭家何在？雪拥蓝关马不前。
&#13;
知汝远来应有意，好收吾骨瘴江边。
&#13;
七绝：
&#13;
二、《早春呈水部张十八员外二首》
&#13;
其一
&#13;
天街小雨润如酥，草色遥看近却无。
&#13;
最是一年春好处，绝胜烟柳满皇都。
&#13;
其二
&#13;
莫道官忙身老大，即无年少逐春心。
&#13;
凭君先到江头看，柳色如今深未深。
&#13;
五古：
&#13;
三、《调张籍》
&#13;
李杜文章在，光焰万丈长。不知群儿愚，那用故谤伤。
&#13;
蚍蜉撼大树，可笑不自量。伊我生其后，举颈遥相望。
&#13;
夜梦多见之，昼思反微茫。徒观斧凿痕，不瞩治水航。
&#13;
想当施手时，巨刃磨天扬。垠崖划崩豁，乾坤摆雷硠。
&#13;
唯此两夫子，家居率荒凉。帝欲长吟哦，故遣起且僵。
&#13;
翦翎送笼中，使看百鸟翔。平生千万篇，金薤垂琳琅。
&#13;
仙官敕六丁，雷电下取将。流落人间者，太山一毫芒。
&#13;
我愿生两翅，捕逐出八荒。精诚忽交通，百怪入我肠。
&#13;
刺手拔鲸牙，举瓢酌天浆。腾身跨汗漫，不著织女襄。
&#13;
顾语地上友，经营无太忙。乞君飞霞佩，与我高颉颃。
&#13;
6、柳宗元
&#13;
【唐】
&#13;
五绝：
&#13;
一、《江雪》
&#13;
千山鸟飞绝，万径人踪灭。
&#13;
孤舟蓑笠翁，独钓寒江雪。
&#13;
七绝：
&#13;
二、《酬曹侍御过象县见寄》
&#13;
破额山前碧玉流，骚人遥驻木兰舟。
&#13;
春风无限潇湘意，欲采蘋花不自由。
&#13;
七律：
&#13;
三、《登柳州城楼寄漳汀封连四州刺史》
&#13;
城上高楼接大荒，海天愁思正茫茫。
&#13;
惊风乱飐芙蓉水，密雨斜侵薜荔墙。
&#13;
岭树重遮千里目，江流曲似九回肠。
&#13;
共来百越文身地，犹自音书滞一乡。
&#13;
7、范仲淹
&#13;
【宋】
&#13;
五绝：
&#13;
一、《江上渔者》
&#13;
江上往来人，但爱鲈鱼美。
&#13;
君看一叶舟，出没风波里。
&#13;
二、《渔家傲·秋思》
&#13;
塞下秋来风景异，衡阳雁去无留意。四面边声连角起，千嶂里，长烟落日孤城闭。
&#13;
浊酒一杯家万里，燕然未勒归无计。羌管悠悠霜满地，人不寐，将军白发征夫泪。
&#13;
三、《苏幕遮·怀旧》
&#13;
碧云天，黄叶地，秋色连波，波上寒烟翠。山映斜阳天接水，芳草无情，更在斜阳外。
&#13;
黯乡魂，追旅思，夜夜除非，好梦留人睡。明月楼高休独倚，酒入愁肠，化作相思泪。
&#13;
8、王安石
&#13;
【宋】
&#13;
七绝：
&#13;
一、《元日》
&#13;
爆竹声中一岁除，春风送暖入屠苏。
&#13;
千门万户曈曈日，总把新桃换旧符。
&#13;
二、《泊船瓜洲》
&#13;
京口瓜洲一水间，钟山只隔数重山。
&#13;
春风又绿江南岸，明月何时照我还。
&#13;
词：
&#13;
三、《桂枝香·金陵怀古》
&#13;
登临送目，正故国晚秋，天气初肃。千里澄江似练，翠峰如簇。征帆去棹残阳里，背西风，酒旗斜矗。彩舟云淡，星河鹭起，画图难足。
&#13;
念往昔，繁华竞逐，叹门外楼头，悲恨相续。千古凭高，对此谩嗟荣辱。六朝旧事随流水，但寒烟衰草凝绿。至今商女，时时犹唱，后庭遗曲。
&#13;
9、柳永
&#13;
【宋】
&#13;
一、《雨霖铃·寒蝉凄切》
&#13;
寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。
&#13;
多情自古伤离别，更那堪，冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？
&#13;
二、《蝶恋花·伫倚危楼风细细》
&#13;
伫倚危楼风细细，望极春愁，黯黯生天际。草色烟光残照里，无言谁会凭阑意。
&#13;
拟把疏狂图一醉，对酒当歌，强乐还无味。衣带渐宽终不悔，为伊消得人憔悴。
&#13;
三、《八声甘州·对潇潇暮雨洒江天》
&#13;
对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。惟有长江水，无语东流。
&#13;
不忍登高临远，望故乡渺邈，归思难收。叹年来踪迹，何事苦淹留？想佳人、妆楼颙望，误几回、天际识归舟。争知我，倚阑杆处，正恁凝愁！
&#13;
10、秦观
&#13;
【宋】
&#13;
一、《鹊桥仙·纤云弄巧》
&#13;
纤云弄巧，飞星传恨，银汉迢迢暗度。金风玉露一相逢，便胜却人间无数。
&#13;
柔情似水，佳期如梦，忍顾鹊桥归路。两情若是久长时，又岂在朝朝暮暮。
&#13;
二、《浣溪沙·漠漠轻寒上小楼》
&#13;
漠漠轻寒上小楼，晓阴无赖似穷秋。淡烟流水画屏幽。
&#13;
自在飞花轻似梦，无边丝雨细如愁。宝帘闲挂小银钩。
&#13;
三、《踏莎行·郴州旅舍》
&#13;
雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。
&#13;
驿寄梅花，鱼传尺素。砌成此恨无重数。郴江幸自绕郴山，为谁流下潇湘去。
&#13;
B++
&#13;
谢灵运、鲍照、谢眺、贺知章、张若虚、岑参、晏殊、晏几道、纳兰性德、龚自珍
&#13;
每人选3首
&#13;
1、谢灵运
&#13;
【南北朝】
&#13;
一、《登池上楼》
&#13;
潜虬媚幽姿，飞鸿响远音。薄霄愧云浮，栖川怍渊沉。
&#13;
进德智所拙，退耕力不任。徇禄反穷海，卧疴对空林。
&#13;
衾枕昧节候，褰开暂窥临。倾耳聆波澜，举目眺岖嵚。
&#13;
初景革绪风，新阳改故阴。池塘生春草，园柳变鸣禽。
&#13;
祁祁伤豳歌，萋萋感楚吟。索居易永久，离群难处心。
&#13;
持操岂独古，无闷征在今。
&#13;
二、《登江中孤屿》
&#13;
江南倦历览，江北旷周旋。怀新道转迥，寻异景不延。
&#13;
乱流趋正绝，孤屿媚中川。云日相晖映，空水共澄鲜。
&#13;
表灵物莫赏，蕴真谁为传。想象昆山姿，缅邈区中缘。
&#13;
始信安期术，得尽养生年。
&#13;
三、《岁暮》
&#13;
殷忧不能寐，苦此夜难颓。
&#13;
明月照积雪，朔风劲且哀。
&#13;
运往无淹物，年逝觉已催。
&#13;
2、鲍照
&#13;
【南北朝】
&#13;
一、《拟行路难十八首》
&#13;
其六
&#13;
对案不能食，拔剑击柱长叹息。
&#13;
丈夫生世会几时？安能蹀躞垂羽翼！
&#13;
弃置罢官去，还家自休息。
&#13;
朝出与亲辞，暮还在亲侧。
&#13;
弄儿床前戏，看妇机中织。
&#13;
自古圣贤尽贫贱，何况我辈孤且直！
&#13;
二、《代结客少年场行》
&#13;
骢马金络头，锦带佩吴钩。失意杯酒间，白刃起相雠。
&#13;
追兵一旦至，负剑远行游。去乡三十载，复得还旧丘。
&#13;
升高临四关，表里望皇州。九衢平若水，双阙似云浮。
&#13;
扶宫罗将相，夹道列王侯。日中市朝满，车马若川流。
&#13;
击钟陈鼎食，方驾自相求。今我独何为，坎壈怀百忧？
&#13;
三、《代出自蓟北门行》
&#13;
羽檄起边亭，烽火入咸阳。征师屯广武，分兵救朔方。
&#13;
严秋筋竿劲，虏阵精且强。天子按剑怒，使者遥相望。
&#13;
雁行缘石径，鱼贯度飞梁。箫鼓流汉思，旌甲被胡霜。
&#13;
疾风冲塞起，沙砾自飘扬。马毛缩如蝟，角弓不可张。
&#13;
时危见臣节，世乱识忠良。投躯报明主，身死为国殇。
&#13;
3、谢眺
&#13;
【南北朝】
&#13;
一、《晚登三山还望京邑》
&#13;
灞涘望长安，河阳视京县。白日丽飞甍，参差皆可见。
&#13;
余霞散成绮，澄江静如练。喧鸟覆春洲，杂英满芳甸。
&#13;
去矣方滞淫，怀哉罢欢宴。佳期怅何许，泪下如流霰。
&#13;
有情知望乡，谁能鬒不变。
&#13;
二、《之宣城郡出新林浦向板桥》
&#13;
江路西南永，归流东北骛。天际识归舟，云中辨江树。
&#13;
旅思倦摇摇，孤游昔已屡。既欢怀禄情，复协沧洲趣。
&#13;
嚣尘自兹隔，赏心于此遇。虽无玄豹姿，终隐南山雾。
&#13;
三、《观朝雨诗》
&#13;
朔风吹飞雨。萧条江上来。既洒百常观。复集九成台。
&#13;
空蒙如薄雾。散漫似轻埃。平明振衣坐。重门犹未开。
&#13;
耳目暂无扰。怀古信悠哉。戢翼希骧首。乘流畏曝鳃。
&#13;
动息无兼遂。歧路多徘徊。方同战胜者。去翦北山莱。
&#13;
4、贺知章
&#13;
【唐】
&#13;
一、《咏柳》
&#13;
碧玉妆成一树高，万条垂下绿丝绦。
&#13;
不知细叶谁裁出，二月春风似剪刀。
&#13;
二、《回乡偶书二首》
&#13;
其一
&#13;
少小离家老大回，乡音无改鬓毛衰。
&#13;
儿童相见不相识，笑问客从何处来。
&#13;
其二
&#13;
离别家乡岁月多，近来人事半消磨。
&#13;
惟有门前镜湖水，春风不改旧时波。
&#13;
三、《采莲曲》
&#13;
稽山罢雾郁嵯峨，镜水无风也自波。
&#13;
莫言春度芳菲尽，别有中流采芰荷。
&#13;
5、张若虚
&#13;
【唐】
&#13;
一、《春江花月夜》
&#13;
春江潮水连海平，海上明月共潮生。滟滟随波千万里，何处春江无月明。
&#13;
江流宛转绕芳甸，月照花林皆似霰。空里流霜不觉飞，汀上白沙看不见。
&#13;
江天一色无纤尘，皎皎空中孤月轮。江畔何人初见月？江月何年初照人？
&#13;
人生代代无穷已，江月年年只相似。不知江月待何人，但见长江送流水。
&#13;
白云一片去悠悠，青枫浦上不胜愁。谁家今夜扁舟子？何处相思明月楼？
&#13;
可怜楼上月徘徊，应照离人妆镜台。玉户帘中卷不去，捣衣砧上拂还来。
&#13;
此时相望不相闻，愿逐月华流照君。鸿雁长飞光不度，鱼龙潜跃水成文。
&#13;
昨夜闲潭梦落花，可怜春半不还家。江水流春去欲尽，江潭落月复西斜。
&#13;
斜月沉沉藏海雾，碣石潇湘无限路。不知乘月几人归，落月摇情满江树。
&#13;
二、略
&#13;
三、略
&#13;
6、岑参
&#13;
【唐】
&#13;
一、《白雪歌送武判官归京》
&#13;
北风卷地白草折，胡天八月即飞雪。忽如一夜春风来，千树万树梨花开。
&#13;
散入珠帘湿罗幕，狐裘不暖锦衾薄。将军角弓不得控，都护铁衣冷难着。
&#13;
瀚海阑干百丈冰，愁云惨淡万里凝。中军置酒饮归客，胡琴琵琶与羌笛。
&#13;
纷纷暮雪下辕门，风掣红旗冻不翻。轮台东门送君去，去时雪满天山路。
&#13;
山回路转不见君，雪上空留马行处。
&#13;
二、《凉州馆中与诸判官夜集》
&#13;
弯弯月出挂城头，城头月出照凉州。凉州七里十万家，胡人半解弹琵琶。
&#13;
琵琶一曲肠堪断，风萧萧兮夜漫漫。河西幕中多故人，故人别来三五春。
&#13;
花门楼前见秋草，岂能贫贱相看老。一生大笑能几回，斗酒相逢须醉倒。
&#13;
三、《走马川行奉送出师西征》 
&#13;
君不见走马川行雪海边，平沙莽莽黄入天。
&#13;
轮台九月风夜吼，一川碎石大如斗，随风满地石乱走。
&#13;
匈奴草黄马正肥，金山西见烟尘飞，汉家大将西出师。
&#13;
将军金甲夜不脱，半夜军行戈相拨，风头如刀面如割。
&#13;
马毛带雪汗气蒸，五花连钱旋作冰，幕中草檄砚水凝。
&#13;
虏骑闻之应胆慑，料知短兵不敢接，车师西门伫献捷。
&#13;
7、晏殊
&#13;
【宋】
&#13;
一、《浣溪沙·一曲新词酒一杯》
&#13;
一曲新词酒一杯，去年天气旧亭台。夕阳西下几时回？
&#13;
无可奈何花落去，似曾相识燕归来。小园香径独徘徊。
&#13;
二、《蝶恋花·槛菊愁烟兰泣露》
&#13;
槛菊愁烟兰泣露，罗幕轻寒，燕子双飞去。明月不谙离恨苦，斜光到晓穿朱户。
&#13;
昨夜西风凋碧树，独上高楼，望尽天涯路。欲寄彩笺兼尺素，山长水阔知何处？
&#13;
三、《浣溪沙·一向年光有限身》
&#13;
一向年光有限身，等闲离别易销魂，酒筵歌席莫辞频。
&#13;
满目山河空念远，落花风雨更伤春，不如怜取眼前人。
&#13;
8、晏几道
&#13;
【宋】
&#13;
一、《临江仙·梦后楼台高锁》
&#13;
梦后楼台高锁，酒醒帘幕低垂。去年春恨却来时。落花人独立，微雨燕双飞。
&#13;
记得小蘋初见，两重心字罗衣。琵琶弦上说相思。当时明月在，曾照彩云归
&#13;
二、《鹧鸪天·彩袖殷勤捧玉钟》
&#13;
彩袖殷勤捧玉钟，当年拚却醉颜红。舞低杨柳楼心月，歌尽桃花扇底风。
&#13;
从别后，忆相逢，几回魂梦与君同。今宵剩把银釭照，犹恐相逢是梦中。
&#13;
三、《鹧鸪天·小令尊前见玉箫》
&#13;
小令尊前见玉箫。银灯一曲太妖娆。歌中醉倒谁能恨，唱罢归来酒未消。
&#13;
春悄悄，夜迢迢。碧云天共楚宫遥。梦魂惯得无拘检，又踏杨花过谢桥。
&#13;
9、纳兰性德
&#13;
【清】
&#13;
一、《木兰花·拟古决绝词柬友》
&#13;
人生若只如初见，何事秋风悲画扇。等闲变却故人心，却道故人心易变。
&#13;
骊山语罢清宵半，泪雨霖铃终不怨。何如薄幸锦衣郎，比翼连枝当日愿。
&#13;
二、《浣溪沙·谁念西风独自凉》
&#13;
谁念西风独自凉，萧萧黄叶闭疏窗，沉思往事立残阳。
&#13;
被酒莫惊春睡重，赌书消得泼茶香，当时只道是寻常。
&#13;
三、《浣溪沙·残雪凝辉冷画屏》
&#13;
残雪凝辉冷画屏，落梅横笛已三更，更无人处月胧明。
&#13;
我是人间惆怅客，知君何事泪纵横，断肠声里忆平生。
&#13;
10、龚自珍
&#13;
【清】
&#13;
七绝：
&#13;
一、《已亥杂诗三百一十五首》
&#13;
其五
&#13;
浩荡离愁白日斜，吟鞭东指即天涯。落红不是无情物，化作春泥更护花。
&#13;
其九十六
&#13;
少年击剑更吹箫，剑气箫心一例消。谁分苍凉归棹后，万千哀乐聚今朝。
&#13;
其九十七
&#13;
天花拂袂著难销，始愧声闻力未超。青史他年烦点染，定公四纪遇灵箫。
&#13;
其九十八
&#13;
一言恩重降云霄，尘劫成尘感不销。未免初禅怯花影，梦回持偈谢灵箫。
&#13;
其一二五
&#13;
九州生气恃风雷，万马齐喑究可哀。我劝天公重抖擞，不拘一格降人才。
&#13;
其一三五
&#13;
偶赋凌云偶倦飞，偶然闲慕遂初衣。偶逢锦瑟家人问，便说寻春为汝归。
&#13;
其二六五
&#13;
美人才地太玲珑，我亦阴符满腹中。今日帘旌秋缥缈，长天飞去一征鸿。
&#13;
二、《咏史》
&#13;
金粉东南十五州，万重恩怨属名流。
&#13;
牢盆狎客操全算，团扇才人踞上游。
&#13;
避席畏闻文字狱，著书都为稻粱谋。
&#13;
田横五百人安在，难道归来尽列侯？
&#13;
三、《夜坐二首》
&#13;
其一
&#13;
春夜伤心坐画屏，不如放眼入青冥。
&#13;
一山突起丘陵妒，万籁无言帝座灵。
&#13;
塞上似腾奇女气，江东久殒少微星。
&#13;
从来不蓄湘累问，唤出嫦娥诗与听。
&#13;
其二
&#13;
沉沉心事北南东，一睨人材海内空。
&#13;
壮岁始参周史席，髫年惜堕晋贤风。
&#13;
功高拜将成仙外，才尽回肠荡气中。
&#13;
万一禅关砉然破，美人如玉剑如虹。
&#13;
B+
&#13;
王之涣、韦应物、温庭钧、韦庄、贺铸、杨万里、周邦彦、姜夔、袁枚、黄景仁
&#13;
每人选3首
&#13;
1、王之涣
&#13;
【唐】
&#13;
一、《凉州词二首·其一》
&#13;
黄河远上白云间，一片孤城万仞山。
&#13;
羌笛何须怨杨柳，春风不度玉门关。
&#13;
二、《登鹳雀楼》
&#13;
白日依山尽，黄河入海流。
&#13;
欲穷千里目，更上一层楼。
&#13;
三、《宴词》
&#13;
长堤春水绿悠悠，畎入漳河一道流。
&#13;
莫听声声催去棹，桃溪浅处不胜舟。
&#13;
2、韦应物
&#13;
【唐】
&#13;
一、《滁州西涧》
&#13;
独怜幽草涧边生，上有黄鹂深树鸣。
&#13;
春潮带雨晚来急，野渡无人舟自横。
&#13;
二、《淮上喜会梁川故人》
&#13;
江汉曾为客，相逢每醉还。
&#13;
浮云一别后，流水十年间。
&#13;
欢笑情如旧，萧疏鬓已斑。
&#13;
何因不归去？淮上有秋山。
&#13;
三、《简卢陟》
&#13;
可怜白雪曲，未遇知音人。
&#13;
恓惶戎旅下，蹉跎淮海滨。
&#13;
涧树含朝雨，山鸟哢馀春。
&#13;
我有一瓢酒，可以慰风尘。
&#13;
3、温庭筠
&#13;
【唐】
&#13;
一、《商山早行》
&#13;
晨起动征铎，客行悲故乡。
&#13;
鸡声茅店月，人迹板桥霜。
&#13;
槲叶落山路，枳花明驿墙。
&#13;
因思杜陵梦，凫雁满回塘。
&#13;
二、《南歌子词二首》
&#13;
一尺深红胜曲尘，天生旧物不如新。
&#13;
合欢桃核终堪恨，里许元来别有人。
&#13;
井底点灯深烛伊，共郎长行莫围棋。
&#13;
玲珑骰子安红豆，入骨相思知不知。
&#13;
三、《望江南·梳洗罢》
&#13;
梳洗罢，独倚望江楼。过尽千帆皆不是，斜晖脉脉水悠悠。肠断白蘋洲。
&#13;
4、韦庄
&#13;
【唐】
&#13;
一、《菩萨蛮五首》
&#13;
其一
&#13;
红楼别夜堪惆怅，香灯半卷流苏帐。残月出门时，美人和泪辞。
&#13;
琵琶金翠羽，弦上黄莺语。劝我早归家，绿窗人似花。
&#13;
其二
&#13;
人人尽说江南好，游人只合江南老。春水碧于天，画船听雨眠。
&#13;
垆边人似月，皓腕凝霜雪。未老莫还乡，还乡须断肠。
&#13;
其三
&#13;
如今却忆江南乐，当时年少春衫薄。骑马倚斜桥，满楼红袖招。
&#13;
翠屏金屈曲，醉入花丛宿。此度见花枝，白头誓不归。
&#13;
其四
&#13;
劝君今夜须沈醉，尊前莫话明朝事。珍重主人心，酒深情亦深。
&#13;
须愁春漏短，莫诉金杯满。遇酒且呵呵，人生能几何。
&#13;
其五
&#13;
洛阳城里春光好，洛阳才子他乡老。柳暗魏王堤，此时心转迷。
&#13;
桃花春水渌，水上鸳鸯浴。凝恨对残晖，忆君君不知。 
&#13;
二、《台城》
&#13;
江雨霏霏江草齐，六朝如梦鸟空啼。
&#13;
无情最是台城柳，依旧烟笼十里堤。
&#13;
三、《金陵图》
&#13;
谁谓伤心画不成，画人心逐世人情。
&#13;
君看六幅南朝事，老木寒云满故城。
&#13;
5、贺铸
&#13;
【宋】
&#13;
一、《青玉案·凌波不过横塘路》
&#13;
凌波不过横塘路，但目送、芳尘去。锦瑟华年谁与度？月桥花院，琐窗朱户，只有春知处。
&#13;
飞云冉冉蘅皋暮，彩笔新题断肠句。试问闲情都几许？一川烟草，满城风絮，梅子黄时雨。
&#13;
二、《踏莎行·杨柳回塘》
&#13;
杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。
&#13;
返照迎潮，行云带雨。依依似与骚人语。当年不肯嫁春风，无端却被秋风误。
&#13;
三、《鹧鸪天·重过阊门万事非》
&#13;
重过阊门万事非。同来何事不同归。梧桐半死清霜后，头白鸳鸯失伴飞。
&#13;
原上草，露初晞。旧栖新垅两依依。空床卧听南窗雨，谁复挑灯夜补衣。
&#13;
6、杨万里
&#13;
【宋】
&#13;
一、《小池》
&#13;
泉眼无声惜细流，树阴照水爱晴柔。
&#13;
小荷才露尖尖角，早有蜻蜓立上头。
&#13;
二、《晓出净慈寺送林子方》
&#13;
毕竟西湖六月中，风光不与四时同。
&#13;
接天莲叶无穷碧，映日荷花别样红。
&#13;
三、《过松源晨炊漆公店》
&#13;
莫言下岭便无难，赚得行人错喜欢。
&#13;
政入万山围子里，一山放出一山拦。
&#13;
7、周邦彦
&#13;
【宋】
&#13;
一、《苏幕遮·燎沉香》
&#13;
燎沉香，消溽暑。鸟雀呼晴，侵晓窥檐语。叶上初阳干宿雨，水面清圆，一一风荷举。
&#13;
故乡遥，何日去？家住吴门，久作长安旅。五月渔郎相忆否？小楫轻舟，梦入芙蓉浦。
&#13;
二、《兰陵王·柳》
&#13;
柳阴直，烟里丝丝弄碧。隋堤上、曾见几番，拂水飘绵送行色。登临望故国，谁识京华倦客？长亭路，年去岁来，应折柔条过千尺。
&#13;
闲寻旧踪迹，又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿，望人在天北。
&#13;
凄恻，恨堆积！渐别浦萦回，津堠岑寂，斜阳冉冉春无极。念月榭携手，露桥闻笛。沉思前事，似梦里，泪暗滴。
&#13;
三、《少年游·并刀如水》
&#13;
并刀如水，吴盐胜雪，纤手破新橙。锦幄初温，兽烟不断，相对坐调笙。
&#13;
低声问：向谁行宿？城上已三更。马滑霜浓，不如休去，直是少人行！
&#13;
8、姜夔
&#13;
【宋】
&#13;
扬州慢·淮左名都
&#13;
淮左名都，竹西佳处，解鞍少驻初程。过春风十里，尽荠麦青青。自胡马窥江去后，废池乔木，犹厌言兵。渐黄昏，清角吹寒，都在空城。
&#13;
杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生？
&#13;
二、《暗香、疏影》
&#13;
其一 
&#13;
暗香·旧时月色
&#13;
旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。
&#13;
江国，正寂寂，叹寄与路遥，夜雪初积。翠尊易泣，红萼无言耿相忆。长记曾携手处，千树压、西湖寒碧。又片片、吹尽也，几时见得？
&#13;
其二
&#13;
疏影·苔枝缀玉
&#13;
苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。
&#13;
犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。
&#13;
三、《踏莎行·自沔东来丁未元日至金陵江上感梦而作》
&#13;
燕燕轻盈，莺莺娇软，分明又向华胥见。夜长争得薄情知？春初早被相思染。
&#13;
别后书辞，别时针线，离魂暗逐郎行远。淮南皓月冷千山，冥冥归去无人管。
&#13;
9、袁枚
&#13;
【清】
&#13;
一、《明皇与贵妃》
&#13;
到底君王负旧盟，江山情重美人轻。
&#13;
玉环领略夫妻味，从此人间不再生。
&#13;
二、《马嵬》
&#13;
莫唱当年长恨歌，人间亦自有银河。
&#13;
石壕村里夫妻别，泪比长生殿上多。
&#13;
三、《独秀峰》
&#13;
来龙去脉绝无有，突然一峰插南斗。
&#13;
桂林山水奇八九，独秀峰尤冠其首。
&#13;
三百六级登其巅，一城烟水来眼前。
&#13;
青山尚且直如弦，人生孤立何伤焉？
&#13;
10、黄景仁 
&#13;
【清】
&#13;
一、《绮怀十六首》 
&#13;
其十五
&#13;
几回花下坐吹箫，银汉红墙入望遥。
&#13;
似此星辰非昨夜，为谁风露立中宵。
&#13;
缠绵思尽抽残茧，宛转心伤剥后蕉。
&#13;
三五年时三五月，可怜杯酒不曾消。
&#13;
二、《杂感》
&#13;
仙佛茫茫两未成，只知独夜不平鸣。
&#13;
风蓬飘尽悲歌气，泥絮沾来薄幸名。
&#13;
十有九人堪白眼，百无一用是书生。
&#13;
莫因诗卷愁成谶，春鸟秋虫自作声。
&#13;
三、《癸巳除夕偶成》
&#13;
千家笑语漏迟迟，忧患潜从物外知。
&#13;
悄立市桥人不识，一星如月看多时。</description>
      <content:encoded><![CDATA[<p><b>toph123: </b><br>
<span>渺空烟四远，是何年、青天坠长星？幻苍崖云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。 原来这个酸风是借的李贺的</span><br>
</p><p><b>toph123: </b><br>
<span>听剑客 发表于 2020-1-31 23:09</span><br>
<span>估了一下，大概能背五成左右，比预期有差距。</span><br>
<span>后-+庭-+花。。。。出现两次敏感词之后我还专门往下翻，果然 ...</span><br>
<span>吴文英给人感觉是一个思维奔逸症患者，搁现在指不定先拉精神病院里面去。</span><br>
<span>用典多意象杂</span><br>
</p><p><b>嘲风: </b><br>
<span>叉子 发表于 2020-2-1 09:52</span><br>
<span>赏析古诗的书除了叶嘉莹的，还有谁的比较好。</span><br>
<span>-- 来自 能手机投票的 Stage1官方 iOS客户端 ...</span><br>
<span>她老师，顾随。</span><br>
</p><p><b>傅潇逍: </b><br>
<span>长恨歌里杨玉环是死在哪句的啊</span><br>
<span>怎么我看了三遍就觉得事前突然到事后了没有事发经过</span><br>
</p><p><b>lekbrandy: </b><br>
<span>傅潇逍 发表于 2020-2-1 18:28</span><br>
<span>长恨歌里杨玉环是死在哪句的啊</span><br>
<span>怎么我看了三遍就觉得事前突然到事后了没有事发经过 ...</span><br>
<span>六军不发无奈何，宛转蛾眉马前死。</span><br>
<span>—— 来自 Xiaomi MI 6, Android 8.0.0上的 S1Next-鹅版 v2.2.0.1</span><br>
</p><p><b>CHiuPiung: </b><br>
<span>lz自己说了是主观排行，所以每一个排名都能理解了，就像我自己来选的话吴王是仅次于李杜周辛的作家</span><br>
</p><p><b>jyyyjgy: </b><br>
<span>李杜独一级ss</span><br>
<span>s级也是很厉害的，可以分一级。</span><br>
</p><p><b>iamlizi: </b><br>
<span>李清照不配入选吗</span><br>
</p><p><b>vincevincetang: </b><br>
<span>为什么“天生……必有用”和“谢公ji”是敏感词</span><br>
</p><p><b>蒋春霖: </b><br>
<span>诶，没我名字嘛？</span><br>
</p><p><b>蒋春霖: </b><br>
<span>CHiuPiung 发表于 2020-2-1 19:35</span><br>
<span>lz自己说了是主观排行，所以每一个排名都能理解了，就像我自己来选的话吴王是仅次于李杜周辛的作家 ...</span><br>
<span>哪个吴王？吴文英还是中天一片无情月那个？</span><br>
</p><p><b>CHiuPiung: </b><br>
<span>蒋春霖 发表于 2020-2-2 17:54</span><br>
<span>哪个吴王？吴文英还是中天一片无情月那个？</span><br>
<span>吴文英和王沂孙</span><br>
<span>顺便阁下觉得你id大概能排到什么水平呢</span><br>
</p><p><b>蒋春霖: </b><br>
<span>CHiuPiung 发表于 2020-2-2 20:15</span><br>
<span>吴文英和王沂孙</span><br>
<span>顺便阁下觉得你id大概能排到什么水平呢</span><br>
<span>天不生鹿潭，xxxxxxx!</span><br>
</p><p><b>CHiuPiung: </b><br>
<span>蒋春霖 发表于 2020-2-2 20:37</span><br>
<span>天不生鹿潭，xxxxxxx!</span><br>
<span>惭愧，我就会背《琵琶仙·天际归舟》和《甘州·怪西风偏聚断肠人》还需要努力学习</span><br>
</p><p><b>grax: </b><br>
<span>天生我/材必有用 居然是敏感词</span><br>
</p><p><b>蒋春霖: </b><br>
<span>grax 发表于 2020-2-2 21:33</span><br>
<span>天生我/材必有用 居然是敏感词</span><br>
<span>其实是文坛万古如长夜，玩梗而已。</span><br>
</p><p><b>grax: </b><br>
<span>蒋春霖 发表于 2020-2-2 22:09</span><br>
<span>其实是文坛万古如长夜，玩梗而已。</span><br>
<span>我说的是主楼</span><br>
</p><p><b>modaoshi007: </b><br>
<span>iamlizi 发表于 2020-2-2 10:41</span><br>
<span>李清照不配入选吗</span><br>
<span>有的，仔细看下</span><br>
</p><p><b>modaoshi007: </b><br>
<span>ammk 发表于 2020-2-1 10:03</span><br>
<span>一直有私心想看到本朝第一人能在什么档次，感觉他的古体诗词也很棒</span><br>
<span>碰壁斋主，被推为当代网络诗坛第一，风云一时，诗词评论也不少。他有个一读毛杂想，褒贬皆有，可能代表一部分诗词作者的看法。</span><br>
<span>可以瞅瞅：https://www.douban.com/note/471439683/?type=like</span><br>
</p><p><b>modaoshi007: </b><br>
<span>由于李杜太强大，才气太纵横了，网友提议俩人单开S级，于是各增选诗80首，加上已有20，共各选100首。</span><br>
<span>即便选到100首，俩人诗依然首首过硬，如果换到其他人，怕是这数的一半都扛不住，诗仙诗圣不是盖的</span><br>
<span>李白：</span><br>
<span>七绝：</span><br>
<span>一、《春夜洛城闻笛》 </span><br>
<span>谁家玉笛暗飞声，散入春风满洛城。</span><br>
<span>此夜曲中闻折柳，何人不起故园情。</span><br>
<span>二、《与史郎中钦听黄鹤楼上吹笛》</span><br>
<span>一为迁客去长沙，西望长安不见家。</span><br>
<span>黄鹤楼中吹玉笛，江城五月落梅花。</span><br>
<span>三、《赠汪伦》</span><br>
<span>李白乘舟将欲行，忽闻岸上踏歌声。</span><br>
<span>桃花潭水深千尺，不及汪伦送我情。</span><br>
<span>四、《山中与幽人对酌》</span><br>
<span>两人对酌山花开，一杯一杯复一杯。</span><br>
<span>我醉欲眠卿且去，明朝有意抱琴来。</span><br>
<span>五、《山中问答》</span><br>
<span>问余何意栖碧山，笑而不答心自闲。</span><br>
<span>桃花流水窅然去，别有天地非人间。</span><br>
<span>六、《游洞庭湖五首 其二》</span><br>
<span>南湖秋水夜无烟，耐可乘流直上天。</span><br>
<span>且就洞庭赊月色，将船买酒白云边。</span><br>
<span>七、《客中行》</span><br>
<span>兰陵美酒郁金香，玉碗盛来琥珀光。</span><br>
<span>但使主人能醉客，不知何处是他乡。</span><br>
<span>八、《少年行二首 其二》</span><br>
<span>五陵年少金市东，银鞍白马度春风。</span><br>
<span>落花踏尽游何处，笑入胡姬酒肆中。</span><br>
<span>九、《送贺宾客归越》</span><br>
<span>镜湖流水漾清波，狂客归舟逸兴多。</span><br>
<span>山阴道士如相见，应写黄庭换白鹅。</span><br>
<span>十、《戏赠杜甫》</span><br>
<span>饭颗山头逢杜甫，顶戴笠子日卓午。</span><br>
<span>借问别来太瘦生，总为从前作诗苦。</span><br>
<span>十一、《哭晁卿衡》</span><br>
<span>日本晁卿辞帝都，征帆一片绕蓬壶。</span><br>
<span>明月不归沉碧海，白云愁色满苍梧。</span><br>
<span>十二、《永王东巡歌十一首其二》</span><br>
<span>三川北虏乱如麻，四海南奔似永嘉。</span><br>
<span>但用东山谢安石，为君谈笑静胡沙。</span><br>
<span>十三、《答湖州迦叶司马问白是何人》</span><br>
<span>青莲居士谪仙人，酒肆藏名三十春。</span><br>
<span>湖州司马何须问，金粟如来是后身。</span><br>
<span>十四、《长门怨》</span><br>
<span>其一</span><br>
<span>天回北斗挂西楼，金屋无人萤火流。</span><br>
<span>月光欲到长门殿，别作深宫一段愁。</span><br>
<span>其二</span><br>
<span>桂殿长愁不记春，黄金四屋起秋尘。</span><br>
<span>夜悬明镜青天上，独照长门宫里人。</span><br>
<span>十五、《越中览古》</span><br>
<span>越王勾践破吴归，义士还家尽锦衣。</span><br>
<span>宫女如花满春殿，只今惟有鹧鸪飞。</span><br>
<span>十六、《苏台览古》</span><br>
<span>旧苑荒台杨柳新，菱歌清唱不胜春。</span><br>
<span>只今惟有西江月，曾照吴王宫里人。</span><br>
<span>十七、《清平调词三首》</span><br>
<span>其一</span><br>
<span>云想衣裳花想容，春风拂槛露华浓。</span><br>
<span>若非群玉山头见，会向瑶台月下逢。</span><br>
<span>其二</span><br>
<span>一枝秾艳露凝香，云雨巫山枉断肠。</span><br>
<span>借问汉宫谁得似，可怜飞燕倚新妆。</span><br>
<span>其三</span><br>
<span>名花倾国两相欢，长得君王带笑看。</span><br>
<span>解释春风无限恨，沈香亭北倚阑干。</span><br>
<span>五绝：</span><br>
<span>十八、《独坐敬亭山》</span><br>
<span>众鸟高飞尽，孤云独去闲。</span><br>
<span>相看两不厌，只有敬亭山。</span><br>
<span>十九、《怨情》</span><br>
<span>美人卷珠帘，深坐颦蛾眉。</span><br>
<span>但见泪痕湿，不知心恨谁。</span><br>
<span>二十、《夜宿山寺》</span><br>
<span>危楼高百尺，手可摘星辰。</span><br>
<span>不敢高声语，恐惊天上人。</span><br>
<span>二十一、《劳劳亭》</span><br>
<span>天下伤心处，劳劳送客亭。</span><br>
<span>春风知别苦，不遣柳条青。</span><br>
<span>二十二、《秋浦歌十七首 其十五》</span><br>
<span>白发三千丈，缘愁似个长。</span><br>
<span>不知明镜里，何处得秋霜。</span><br>
<span>二十三、《渌水曲》</span><br>
<span>渌水明秋月，南湖采白蘋。</span><br>
<span>荷花娇欲语，愁杀荡舟人。</span><br>
<span>二十四、《玉阶怨》</span><br>
<span>玉阶生白露，夜久侵罗袜。</span><br>
<span>却下水晶帘，玲珑望秋月。</span><br>
<span>二十五、《子夜吴歌四首》</span><br>
<span>春歌</span><br>
<span>秦地罗敷女，采桑绿水边。</span><br>
<span>素手青条上，红妆白日鲜。</span><br>
<span>蚕饥妾欲去，五马莫留连。</span><br>
<span>夏歌</span><br>
<span>镜湖三百里，菡萏发荷花。</span><br>
<span>五月西施采，人看隘若耶。</span><br>
<span>回舟不待月，归去越王家。</span><br>
<span>秋歌</span><br>
<span>长安一片月，万户捣衣声。</span><br>
<span>秋风吹不尽，总是玉关情。</span><br>
<span>何日平胡虏，良人罢远征。</span><br>
<span>冬歌</span><br>
<span>明朝驿使发，一夜絮征袍。</span><br>
<span>素手抽针冷，那堪把剪刀。</span><br>
<span>裁缝寄远道，几日到临洮？</span><br>
<span>二十六、《春思》</span><br>
<span>燕草如碧丝，秦桑低绿枝。</span><br>
<span>当君怀归日，是妾断肠时。</span><br>
<span>春风不相识，何事入罗帏。</span><br>
<span>五律/五古：</span><br>
<span>二十七、《秋登宣城谢脁北楼》</span><br>
<span>江城如画里，山晚望晴空。</span><br>
<span>两水夹明镜，双桥落彩虹。</span><br>
<span>人烟寒橘柚，秋色老梧桐。</span><br>
<span>谁念北楼上，临风怀谢公。</span><br>
<span>二十七、《听蜀僧濬弹琴 》</span><br>
<span>蜀僧抱绿绮，西下峨眉峰。</span><br>
<span>为我一挥手，如听万壑松。</span><br>
<span>客心洗流水，余响入霜钟。</span><br>
<span>不觉碧山暮，秋云暗几重。</span><br>
<span>二十八、《鲁郡东石门送杜二甫》</span><br>
<span>醉别复几日，登临遍池台。</span><br>
<span>何时石门路，重有金樽开。</span><br>
<span>秋波落泗水，海色明徂徕。</span><br>
<span>飞蓬各自远，且尽手中杯。</span><br>
<span>二十九、《沙丘城下寄杜甫》</span><br>
<span>我来竟何事，高卧沙丘城。</span><br>
<span>城边有古树，日夕连秋声。</span><br>
<span>鲁酒不可醉，齐歌空复情。</span><br>
<span>思君若汶水，浩荡寄南征。</span><br>
<span>三十、《赠孟浩然》</span><br>
<span>吾爱孟夫子，**闻。</span><br>
<span>红颜弃轩冕，白首卧松云。</span><br>
<span>醉月频中圣，迷花不事君。</span><br>
<span>高山安可仰，徒此揖清芬。</span><br>
<span>三十一、《对酒忆贺监二首》</span><br>
<span>其一</span><br>
<span>四明有狂客，风流贺季真。</span><br>
<span>长安一相见，呼我谪仙人。</span><br>
<span>昔好杯中物，翻为松下尘。</span><br>
<span>金龟换酒处，却忆泪沾巾。</span><br>
<span>其二</span><br>
<span>狂客归四明，山阴道士迎。</span><br>
<span>敕赐镜湖水，为君台沼荣。</span><br>
<span>人亡馀故宅，空有荷花生。</span><br>
<span>念此杳如梦，凄然伤我情。</span><br>
<span>三十二、《塞下曲六首 其一》</span><br>
<span>五月天山雪，无花只有寒。</span><br>
<span>笛中闻折柳，春色未曾看。</span><br>
<span>晓战随金鼓，宵眠抱玉鞍。</span><br>
<span>愿将腰下剑，直为斩楼兰。</span><br>
<span>三十三、《夜泊牛渚怀古》</span><br>
<span>牛渚西江夜，青天无片云。</span><br>
<span>登舟望秋月，空忆谢将军。</span><br>
<span>余亦能高咏，斯人不可闻。</span><br>
<span>明朝挂帆席，枫叶落纷纷。</span><br>
<span>三十四、《月下独酌四首》</span><br>
<span>其一</span><br>
<span>花间一壶酒，独酌无相亲。举杯邀明月，对影成三人。</span><br>
<span>月既不解饮，影徒随我身。暂伴月将影，行乐须及春。</span><br>
<span>我歌月徘徊，我舞影零乱。醒时同交欢，醉后各分散。</span><br>
<span>永结无情游，相期邈云汉。</span><br>
<span>其二</span><br>
<span>天若不爱酒，酒星不在天。地若不爱酒，地应无酒泉。</span><br>
<span>天地既爱酒，爱酒不愧天。已闻清比圣，复道浊如贤。</span><br>
<span>贤圣既已饮，何必求神仙。三杯通大道，一斗合自然。</span><br>
<span>但得酒中趣，勿为醒者传。</span><br>
<span>其三</span><br>
<span>三月咸阳城，千花昼如锦。谁能春独愁，对此径须饮。</span><br>
<span>穷通与修短，造化夙所禀。一樽齐死生，万事固难审。</span><br>
<span>醉后失天地，兀然就孤枕。不知有吾身，此乐最为甚。</span><br>
<span>其四</span><br>
<span>穷愁千万端，美酒三百杯。愁多酒虽少，酒倾愁不来。</span><br>
<span>所以知酒圣，酒酣心自开。辞粟卧首阳，屡空饥颜回。</span><br>
<span>当代不乐饮，虚名安用哉。蟹螯即金液，糟丘是蓬莱。</span><br>
<span>且须饮美酒，乘月醉高台。 </span><br>
<span>三十五、《古朗月行》</span><br>
<span>小时不识月，呼作白玉盘。又疑瑶台镜，飞在青云端。</span><br>
<span>仙人垂两足，桂树何团团。白兔捣药成，问言与谁餐？</span><br>
<span>蟾蜍蚀圆影，大明夜已残。羿昔落九乌，天人清且安。</span><br>
<span>阴精此沦惑，去去不足观。忧来其如何？凄怆摧心肝。</span><br>
<span>三十六、《妾薄命》</span><br>
<span>汉帝宠阿娇，贮之黄金屋。咳唾落九天，随风生珠玉。</span><br>
<span>宠极爱还歇，妒深情却疏。长门一步地，不肯暂回车。</span><br>
<span>雨落不上天，水覆难再收。君情与妾意，各自东西流。</span><br>
<span>昔日芙蓉花，今成断根草。以色事他人，能得几时好。</span><br>
<span>三十七、《登峨嵋山》</span><br>
<span>蜀国多仙山，峨眉邈难匹。周流试登览，绝怪安可悉？</span><br>
<span>青冥倚天开，彩错疑画出。泠然紫霞赏，果得锦囊术。</span><br>
<span>云间吟琼箫，石上弄宝瑟。平生有微尚，欢笑自此毕。</span><br>
<span>烟容如在颜，尘累忽相失。倘逢骑羊子，携手凌白日。</span><br>
<span>三十八、《长干行·其一》</span><br>
<span>妾发初覆额，折花门前剧。郎骑竹马来，绕床弄青梅。</span><br>
<span>同居长干里，两小无嫌猜，十四为君妇，羞颜未尝开。</span><br>
<span>低头向暗壁，千唤不一回。十五始展眉，愿同尘与灰。</span><br>
<span>常存抱柱信，岂上望夫台。十六君远行，瞿塘滟滪堆。</span><br>
<span>五月不可触，猿声天上哀。门前迟行迹，一一生绿苔。</span><br>
<span>苔深不能扫，落叶秋风早。八月蝴蝶来，双飞西园草。</span><br>
<span>感此伤妾心，坐愁红颜老。早晚下三巴，预将书报家。</span><br>
<span>相迎不道远，直至长风沙。</span><br>
<span>三十九、《古风其一》</span><br>
<span>大雅久不作，吾衰竟谁陈。王风委蔓草，战国多荆榛。</span><br>
<span>龙虎相啖食，兵戈逮狂秦。正声何微茫，哀怨起骚人。</span><br>
<span>扬马激颓波，开流荡无垠。废兴虽万变，宪章亦已沦。</span><br>
<span>自从建安来，绮丽不足珍。圣代复元古，垂衣贵清真。</span><br>
<span>群才属休明，乘运共跃鳞。文质相炳焕，众星罗秋旻。</span><br>
<span>我志在删述，垂辉映千春。希圣如有立，绝笔于获麟。</span><br>
<span>其十九</span><br>
<span>西上莲花山，迢迢见明星。素手把芙蓉，虚步蹑太清。</span><br>
<span>霓裳曳广带，飘拂升天行。邀我登云台，高揖卫叔卿。</span><br>
<span>恍恍与之去，驾鸿凌紫冥。俯视洛阳川，茫茫走胡兵。</span><br>
<span>流血涂野草，豺狼尽冠缨。</span><br>
<span>四十、《经乱离后天恩流夜郎忆旧游书怀赠江夏韦太守良宰》</span><br>
<span>天上白玉京，十二楼五城。仙人抚我顶，结发受长生。</span><br>
<span>误逐世间乐，颇穷理乱情。九十六圣君，浮云挂空名。</span><br>
<span>天地赌一掷，未能忘战争。试涉霸王略，将期轩冕荣。</span><br>
<span>时命乃大谬，弃之海上行。学剑翻自哂，为文竟何成。</span><br>
<span>剑非万人敌，文窃四海声。儿戏不足道，五噫出西京。</span><br>
<span>临当欲去时，慷慨泪沾缨。叹君倜傥才，标举冠群英。</span><br>
<span>开筵引祖帐，慰此远徂征。鞍马若浮云，送余骠骑亭。</span><br>
<span>歌钟不尽意，白日落昆明。十月到幽州，戈鋋若罗星。</span><br>
<span>君王弃北海，扫地借长鲸。呼吸走百川，燕然可摧倾。</span><br>
<span>心知不得语，却欲栖蓬瀛。弯弧惧天狼，挟矢不敢张。</span><br>
<span>揽涕黄金台，呼天哭昭王。无人贵骏骨，騄耳空腾骧。</span><br>
<span>乐毅倘再生，于今亦奔亡。蹉跎不得意，驱马还贵乡。</span><br>
<span>逢君听弦歌，肃穆坐华堂。百里独太古，陶然卧羲皇。</span><br>
<span>征乐昌乐馆，开筵列壶觞。贤豪间青娥，对烛俨成行。</span><br>
<span>醉舞纷绮席，清歌绕飞梁。欢娱未终朝，秩满归咸阳。</span><br>
<span>祖道拥万人，供帐遥相望。一别隔千里，荣枯异炎凉。</span><br>
<span>炎凉几度改，九土中横溃。汉甲连胡兵，沙尘暗云海。</span><br>
<span>草木摇杀气，星辰无光彩。白骨成丘山，苍生竟何罪。</span><br>
<span>函关壮帝居，国命悬哥舒。长戟三十万，开门纳凶渠。</span><br>
<span>公卿如犬羊，忠谠醢与菹。二圣出游豫，两京遂丘墟。</span><br>
<span>帝子许专征，秉旄控强楚。节制非桓文，军师拥熊虎。</span><br>
<span>人心失去就，贼势腾风雨。惟君固房陵，诚节冠终古。</span><br>
<span>仆卧香炉顶，餐霞漱瑶泉。门开九江转，枕下五湖连。</span><br>
<span>半夜水军来，浔阳满旌旃。空名适自误，迫胁上楼船。</span><br>
<span>徒赐五百金，弃之若浮烟。辞官不受赏，翻谪夜郎天。</span><br>
<span>夜郎万里道，西上令人老。扫荡六合清，仍为负霜草。</span><br>
<span>日月无偏照，何由诉苍昊。良牧称神明，深仁恤交道。</span><br>
<span>一忝青云客，三登黄鹤楼。顾惭祢处士，虚对鹦鹉洲。</span><br>
<span>樊山霸气尽，寥落天地秋。江带峨眉雪，川横三峡流。</span><br>
<span>万舸此中来，连帆过扬州。送此万里目，旷然散我愁。</span><br>
<span>纱窗倚天开，水树绿如发。窥日畏衔山，促酒喜得月。</span><br>
<span>吴娃与越艳，窈窕夸铅红。呼来上云梯，含笑出帘栊。</span><br>
<span>对客小垂手，罗衣舞春风。宾跪请休息，主人情未极。</span><br>
<span>览君荆山作，江鲍堪动色。清水出芙蓉，天然去雕饰。</span><br>
<span>逸兴横素襟，无时不招寻。朱门拥虎士，列戟何森森。</span><br>
<span>剪凿竹石开，萦流涨清深。登台坐水阁，吐论多英音。</span><br>
<span>片辞贵白璧，一诺轻黄金。谓我不愧君，青鸟明丹心。</span><br>
<span>五色云间鹊，飞鸣天上来。传闻赦书至，却放夜郎回。</span><br>
<span>暖气变寒谷，炎烟生死灰。君登凤池去，忽弃贾生才。</span><br>
<span>桀犬尚吠尧，匈奴笑千秋。中夜四五叹，常为大国忧。</span><br>
<span>旌旆夹两山，黄河当中流。连鸡不得进，饮马空夷犹。</span><br>
<span>安得羿善射，一箭落旄头。</span><br>
<span>七律/七古：</span><br>
<span>四十一、《鹦鹉洲》</span><br>
<span>鹦鹉来过吴江水，江上洲传鹦鹉名。</span><br>
<span>鹦鹉西飞陇山去，芳洲之树何青青。</span><br>
<span>烟开兰叶香风暖，岸夹桃花锦浪生。</span><br>
<span>迁客此时徒极目，长洲孤月向谁明。</span><br>
<span>四十二、《金陵城西楼月下吟》</span><br>
<span>金陵夜寂凉风发，独上高楼望吴越。</span><br>
<span>白云映水摇空城，白露垂珠滴秋月。</span><br>
<span>月下沉吟久不归，古来相接眼中稀。</span><br>
<span>解道澄江净如练，令人长忆谢玄晖。</span><br>
<span>四十三、《上李邕》</span><br>
<span>大鹏一日同风起，扶摇直上九万里。</span><br>
<span>假令风歇时下来，犹能簸却沧溟水。</span><br>
<span>世人见我恒殊调，闻余大言皆冷笑。</span><br>
<span>宣父犹能畏后生，丈夫未可轻年少。</span><br>
<span>四十四、《金陵酒肆留别》</span><br>
<span>风吹柳花满店香，吴姬压酒唤客尝。</span><br>
<span>金陵子弟来相送，欲行不行各尽觞。</span><br>
<span>请君试问东流水，别意与之谁短长。</span><br>
<span>四十五、《采莲曲》</span><br>
<span>若耶溪傍采莲女，笑隔荷花共人语。</span><br>
<span>日照新妆水底明，风飘香袂空中举。</span><br>
<span>岸上谁家游冶郎，三三五五映垂杨。</span><br>
<span>紫骝嘶入落花去，见此踟蹰空断肠。</span><br>
<span>四十六、《乌栖曲》</span><br>
<span>姑苏台上乌栖时，吴王宫里醉西施。</span><br>
<span>吴歌楚舞欢未毕，青山欲衔半边日。</span><br>
<span>银箭金壶漏水多，起看秋月坠江波。</span><br>
<span>东方渐高奈乐何。</span><br>
<span>四十七、南陵别儿童入京</span><br>
<span>白酒新熟山中归，黄鸡啄黍秋正肥。呼童烹鸡酌白酒，儿女嬉笑牵人衣。</span><br>
<span>高歌取醉欲**，起舞落日争光辉。游说万乘苦不早，著鞭跨马涉远道。</span><br>
<span>会稽愚妇轻买臣，余亦辞家西入秦。仰天大笑出门去，我辈岂是蓬蒿人。</span><br>
<span>四十八、《长相思》</span><br>
<span>其一</span><br>
<span>长相思，在长安。</span><br>
<span>络纬秋啼金井阑，微霜凄凄簟色寒。</span><br>
<span>孤灯不明思欲绝，卷帷望月空长叹。美人如花隔云端。</span><br>
<span>上有青冥之高天，下有渌水之波澜。</span><br>
<span>天长路远魂飞苦，梦魂不到关山难。</span><br>
<span>长相思，摧心肝。</span><br>
<span>其二</span><br>
<span>日色欲尽花含烟，月明如素愁不眠。</span><br>
<span>赵瑟初停凤凰柱，蜀琴欲奏鸳鸯弦。</span><br>
<span>此曲有意无人传，愿随春风寄燕然。忆君迢迢隔青天。</span><br>
<span>昔时横波目，今作流泪泉。</span><br>
<span>不信妾肠断，归来看取明镜前。</span><br>
<span>其三</span><br>
<span>美人在时花满堂，美人去后花馀床。</span><br>
<span>床中绣被卷不寝，至今三载闻余香。</span><br>
<span>香亦竟不灭，人亦竟不来。</span><br>
<span>相思黄叶落，白露湿青苔。 </span><br>
<span>四十九、《秋风词》</span><br>
<span>秋风清，秋月明，</span><br>
<span>落叶聚还散，寒鸦栖复惊。</span><br>
<span>相思相见知何日？此时此夜难为情。</span><br>
<span>入我相思门，知我相思苦，</span><br>
<span>长相思兮长相忆，短相思兮无穷极，</span><br>
<span>早知如此绊人心，何如当初莫相识。</span><br>
<span>五十、《有所思》</span><br>
<span>我思仙人，乃在碧海之东隅。</span><br>
<span>海寒多天风，白波连山倒蓬壶。</span><br>
<span>长鲸喷涌不可涉，抚心茫茫泪如珠。</span><br>
<span>西来青鸟东飞去，愿寄一书谢麻姑。</span><br>
<span>五十一、《东山吟》</span><br>
<span>携妓东土山，怅然悲谢安。</span><br>
<span>我妓今朝如花月，他妓古坟荒草寒。</span><br>
<span>白鸡梦后三百岁，洒酒浇君同所欢。</span><br>
<span>酣来自作青海舞，秋风吹落紫绮冠。</span><br>
<span>彼亦一时，此亦一时，浩浩洪流之咏何必奇。</span><br>
<span>五十二、《携妓登梁王栖霞山孟氏桃园中》</span><br>
<span>碧草已满地，柳与梅争春。</span><br>
<span>谢公自有东山妓，金屏笑坐如花人。</span><br>
<span>今日非昨日，明日还复来。</span><br>
<span>白发对绿酒，强歌心已摧。</span><br>
<span>君不见梁王池上月，昔照梁王樽酒中。</span><br>
<span>梁王已去明月在，黄鹂愁醉啼春风。</span><br>
<span>分明感激眼前事，莫惜醉卧桃园东。</span><br>
<span>五十三、《出妓金陵子呈卢六其一》</span><br>
<span>安石东山三十春，傲然携妓出风尘。</span><br>
<span>楼中见我金陵子，何似阳台云雨人。</span><br>
<span>南国新丰酒，东山小妓歌。对君君不乐，花月奈愁何。</span><br>
<span>东道烟霞主，西江诗酒筵。相逢不觉醉，日堕历阳川。</span><br>
<span>小妓金陵歌楚声，家僮丹砂学凤鸣。</span><br>
<span>我亦为君饮清酒，君心不肯向人倾。</span><br>
<span>五十四：《寄韦南陵冰余江上乘兴访之遇寻颜尚书笑有此》</span><br>
<span>南船正东风，北船来自缓。</span><br>
<span>江上相逢借问君，语笑未了风吹断。</span><br>
<span>闻君携伎访情人，应为尚书不顾身。</span><br>
<span>堂上三千珠履客，瓮中百斛金陵春。</span><br>
<span>恨我阻此乐，淹留楚江滨。月色醉远客，山花开欲然。</span><br>
<span>春风狂杀人，一日剧三年。乘兴嫌太迟，焚却子猷船。</span><br>
<span>梦见五柳枝，已堪挂马鞭。何日到彭泽，长歌陶令前。</span><br>
<span>五十五、《君马黄》</span><br>
<span>君马黄，我马白。马色虽不同，人心本无隔。</span><br>
<span>共作游冶盘，双行洛阳陌。长剑既照曜，高冠何赩赫。</span><br>
<span>各有千金裘，俱为五侯客。猛虎落陷阱，壮夫时屈厄。</span><br>
<span>相知在急难，独好亦何益。</span><br>
<span>五十六、《灞陵行送别》</span><br>
<span>送君灞陵亭，灞水流浩浩。</span><br>
<span>上有无花之古树，下有伤心之春草。</span><br>
<span>我向秦人问路歧，云是王粲南登之古道。</span><br>
<span>古道连绵走西京，紫阙落日浮云生。</span><br>
<span>正当今夕断肠处，黄鹂愁绝不忍听。</span><br>
<span>五十七、《前有一尊酒行二首》</span><br>
<span>其一</span><br>
<span>春风东来忽相过，金樽渌酒生微波。</span><br>
<span>落花纷纷稍觉多，美人欲醉朱颜酡。</span><br>
<span>青轩桃李能几何，流光欺人忽蹉跎。</span><br>
<span>君起舞，日西夕。当年意气不肯平，白发如丝叹何益。</span><br>
<span>其二</span><br>
<span>琴奏龙门之绿桐，玉壶美酒清若空。催弦拂柱与君饮，看朱成碧颜始红。</span><br>
<span>胡姬貌如花，当垆笑春风。笑春风，舞罗衣，君今不醉将安归。</span><br>
<span>五十八、《日出入行》</span><br>
<span>日出东方隈，似从地底来。</span><br>
<span>历天又入海，六龙所舍安在哉？</span><br>
<span>其始与终古不息，人非元气安能与之久裴回。</span><br>
<span>草不谢荣于春风，木不怨落于秋天。</span><br>
<span>谁挥鞭策驱四运，万物兴歇皆自然。</span><br>
<span>羲和羲和，汝奚汩没于荒淫之波。</span><br>
<span>鲁阳何德，驻景挥戈。</span><br>
<span>逆道违天，矫诬实多。</span><br>
<span>吾将囊括大块，浩然与溟涬同科。</span><br>
<span>五十九、《雉子斑》</span><br>
<span>辟邪伎作鼓吹惊，雉子班之奏曲成，喔咿振迅欲飞鸣。</span><br>
<span>扇锦翼，雄风生。双雌同饮啄，趫悍谁能争。</span><br>
<span>乍向草中耿介死，不求黄金笼下生。</span><br>
<span>天地至广大，何惜遂物情。</span><br>
<span>善卷让天子，务光亦逃名。</span><br>
<span>所贵旷士怀，朗然合太清。</span><br>
<span>六十、《玉壶吟》</span><br>
<span>烈士击玉壶，壮心惜暮年。</span><br>
<span>三杯拂剑舞秋月，忽然高咏涕泗涟。</span><br>
<span>凤凰初下紫泥诏，谒帝称觞登御筵。</span><br>
<span>揄扬九重万乘主，谑浪赤墀青琐贤。</span><br>
<span>朝天数换飞龙马，敕赐珊瑚白玉鞭。</span><br>
<span>世人不识东方朔，大隐金门是谪仙。</span><br>
<span>西施宜笑复宜颦，丑女效之徒累身。</span><br>
<span>君王虽爱蛾眉好，无奈宫中妒杀人。</span><br>
<span>六十一、《江上吟》</span><br>
<span>木兰之枻沙棠舟，玉箫金管坐两头。美酒樽中置千斛，载妓随波任去留。</span><br>
<span>仙人有待乘黄鹤，海客无心随白鸥。屈平辞赋悬日月，楚王台榭空山丘。</span><br>
<span>兴酣落笔摇五岳，诗成笑傲凌沧洲。功名富贵若长在，汉水亦应西北流。</span><br>
<span>六十二、《梁甫吟》</span><br>
<span>长啸梁甫吟，何时见阳春？</span><br>
<span>君不见，朝歌屠叟辞棘津，八十西来钓渭滨。</span><br>
<span>宁羞白发照清水，逢时壮气思经纶。</span><br>
<span>广张三千六百钓，风期暗与文王亲。</span><br>
<span>大贤虎变愚不测，当年颇似寻常人。</span><br>
<span>君不见，高阳酒徒起草中，长揖山东隆准公。</span><br>
<span>入门不拜逞雄辩，两女辍洗来趋风。</span><br>
<span>东下齐城七十二，指挥楚汉如旋蓬。</span><br>
<span>狂客落魄尚如此，何况壮士当群雄！</span><br>
<span>我欲攀龙见明主，雷公砰訇震天鼓。</span><br>
<span>帝旁投壶多玉女，三时大笑开电光，倏烁晦冥起风雨。</span><br>
<span>阊阖九门不可通，以额扣关阍者怒。</span><br>
<span>白日不照我精诚，杞国无事忧天倾。</span><br>
<span>猰貐磨牙竞人肉，驺虞不折生草茎。</span><br>
<span>手接飞猱搏雕虎，侧足焦原未言苦。</span><br>
<span>智者可卷愚者豪，世人见我轻鸿毛。</span><br>
<span>力排南山三壮士，齐相杀之费二桃。</span><br>
<span>吴楚弄兵无剧孟，亚夫咍尔为徒劳。</span><br>
<span>梁甫吟，声正悲。</span><br>
<span>张公两龙剑，神物合有时。</span><br>
<span>风云感会起屠钓，大人臲屼当安之。</span><br>
<span>六十三、《梁园吟》</span><br>
<span>我浮黄云去京阙，挂席欲进波连山。</span><br>
<span>天长水阔厌远涉，访古始及平台间。</span><br>
<span>平台为客忧思多，对酒遂作梁园歌。</span><br>
<span>却忆蓬池阮公咏，因吟渌水扬洪波。</span><br>
<span>洪波浩荡迷旧国，路远西归安可得。</span><br>
<span>人生达命岂暇愁，且饮美酒登高楼。</span><br>
<span>平头奴子摇大扇，五月不热疑清秋。</span><br>
<span>玉盘杨梅为君设，吴盐如花皎白雪。</span><br>
<span>持盐把酒但饮之，莫学夷齐事高洁。</span><br>
<span>昔人豪贵信陵君，今人耕种信陵坟。</span><br>
<span>荒城虚照碧山月，古木尽入苍梧云。</span><br>
<span>梁王宫阙今安在，枚马先归不相待。</span><br>
<span>舞影歌声散绿池，空馀汴水东流海。</span><br>
<span>沉吟此事泪满衣，黄金买醉未能归。</span><br>
<span>连呼五白行六博，分曹赌酒酣驰辉。</span><br>
<span>歌且谣，意方远。东山高卧时起来，</span><br>
<span>欲济苍生未应晚。</span><br>
<span>六十四、《战城南》</span><br>
<span>去年战，桑乾源。今年战，葱河道。</span><br>
<span>洗兵条支海上波，放马天山雪中草。</span><br>
<span>万里长征战，三军尽衰老。</span><br>
<span>匈奴以杀戮为耕作，古来唯见白骨黄沙田。</span><br>
<span>秦家筑城避胡处，汉家还有烽火燃。</span><br>
<span>烽火燃不息，征战无已时。</span><br>
<span>野战格斗死，败马号鸣向天悲。</span><br>
<span>鸟鸢啄人肠，衔飞上挂枯树枝。</span><br>
<span>士卒涂草莽，将军空尔为。</span><br>
<span>乃知兵者是凶器，圣人不得已而用之。</span><br>
<span>六十五、《登高丘而望远》</span><br>
<span>登高丘而望远海，六鳌骨已霜，三山流安在？</span><br>
<span>扶桑半摧折，白日沉光彩。</span><br>
<span>银台金阙如梦中，秦皇汉武空相待。</span><br>
<span>精卫费木石，鼋鼍无所凭。</span><br>
<span>君不见骊山茂陵尽灰灭，牧羊之子来攀登。</span><br>
<span>盗贼劫宝玉，精灵竟何能。</span><br>
<span>穷兵黩武今如此，鼎湖飞龙安可乘？</span><br>
<span>六十六、《上留田行》</span><br>
<span>行至上留田，孤坟何峥嵘。积此万古恨，春草不复生。</span><br>
<span>悲风四边来，肠断白杨声。借问谁家地，埋没蒿里茔。</span><br>
<span>古老向余言，言是上留田，蓬科马鬣今已平。</span><br>
<span>昔之弟死兄不葬，他人于此举铭旌。</span><br>
<span>一鸟死，百鸟鸣。一兽走，百兽惊。</span><br>
<span>桓山之禽别离苦，欲去回翔不能征。</span><br>
<span>田氏仓卒骨肉分，青天白日摧紫荆。</span><br>
<span>交柯之木本同形，东枝憔悴西枝荣。</span><br>
<span>无心之物尚如此，参商胡乃寻天兵。</span><br>
<span>孤竹延陵，让国扬名。高风缅邈，颓波激清。</span><br>
<span>尺布之谣，塞耳不能听。</span><br>
<span>六十七、《悲歌行》</span><br>
<span>悲来乎，悲来乎。</span><br>
<span>主人有酒且莫斟，听我一曲悲来吟。</span><br>
<span>悲来不吟还不笑，天下无人知我心。</span><br>
<span>君有数斗酒，我有三尺琴。</span><br>
<span>琴鸣酒乐两相得，一杯不啻千钧金。</span><br>
<span>悲来乎，悲来乎。</span><br>
<span>天虽长，地虽久，金玉满堂应不守。</span><br>
<span>富贵百年能几何，死生一度人皆有。</span><br>
<span>孤猿坐啼坟上月，且须一尽杯中酒。</span><br>
<span>悲来乎，悲来乎。</span><br>
<span>凤凰不至河无图，微子去之箕子奴。</span><br>
<span>汉帝不忆李将军，楚王放却屈大夫。</span><br>
<span>悲来乎，悲来乎。</span><br>
<span>秦家李斯早追悔，虚名拨向身之外。</span><br>
<span>范子何曾爱五湖，功成名遂身自退。</span><br>
<span>剑是一夫用，书能知姓名。</span><br>
<span>惠施不肯干万乘，卜式未必穷一经。</span><br>
<span>还须黑头取方伯，莫谩白首为儒生。</span><br>
<span>六十八、《北风行》</span><br>
<span>烛龙栖寒门，光曜犹旦开。</span><br>
<span>日月照之何不及此？惟有北风号怒天上来。</span><br>
<span>燕山雪花大如席，片片吹落轩辕台。</span><br>
<span>幽州思妇十二月，停歌罢笑双蛾摧。</span><br>
<span>倚门望行人，念君长城苦寒良可哀。</span><br>
<span>别时提剑救边去，遗此虎文金鞞靫。</span><br>
<span>中有一双白羽箭，蜘蛛结网生尘埃。</span><br>
<span>箭空在，人今战死不复回。</span><br>
<span>不忍见此物，焚之已成灰。</span><br>
<span>黄河捧土尚可塞，北风雨雪恨难裁。</span><br>
<span>六十九、《远别离》</span><br>
<span>远别离，古有皇英之二女，</span><br>
<span>乃在洞庭之南，潇湘之浦。</span><br>
<span>海水直下万里深，谁人不言此离苦。</span><br>
<span>日惨惨兮云冥冥，猩猩啼烟兮鬼啸雨。</span><br>
<span>我纵言之将何补，皇穹窃恐不照余之忠诚。</span><br>
<span>雷凭凭兮欲吼怒，尧舜当之亦禅禹。</span><br>
<span>君失臣兮龙为鱼，权归臣兮鼠变虎。</span><br>
<span>或言尧幽囚，舜野死，</span><br>
<span>九疑联绵皆相似，重瞳孤坟竟何是。</span><br>
<span>帝子泣兮绿云间，随风波兮去无还。</span><br>
<span>恸哭兮远望，见苍梧之深山。</span><br>
<span>苍梧山崩湘水绝，竹上之泪乃可灭。</span><br>
<span>七十、《庐山谣寄卢侍御虚舟》</span><br>
<span>我本楚狂人，凤歌笑孔丘。</span><br>
<span>手持绿玉杖，朝别黄鹤楼。</span><br>
<span>五岳寻仙不辞远，一生好入名山游。</span><br>
<span>庐山秀出南斗傍，屏风九叠云锦张，</span><br>
<span>影落明湖青黛光。</span><br>
<span>金阙前开二峰长，银河倒挂三石梁，</span><br>
<span>香炉瀑布遥相望，回崖沓嶂凌苍苍。</span><br>
<span>翠影红霞映朝日，鸟飞不到吴天长。</span><br>
<span>登高壮观天地间，大江茫茫去不还。</span><br>
<span>黄云万里动风色，白波九道流雪山。</span><br>
<span>好为庐山谣，兴因庐山发。</span><br>
<span>闲窥石镜清我心，谢公行处苍苔没。</span><br>
<span>早服还丹无世情，琴心三叠道初成。</span><br>
<span>遥见仙人彩云里，手把芙蓉朝玉京。</span><br>
<span>先期汗漫九垓上，愿接卢敖游太清。</span><br>
<span>七十一、《山人劝酒》</span><br>
<span>苍苍云松，落落绮皓。春风尔来为阿谁，蝴蝶忽然满芳草。</span><br>
<span>秀眉霜雪颜桃花，骨青髓绿长美好。称是秦时避世人，劝酒相欢不知老。</span><br>
<span>各守麋鹿志，耻随龙虎争。欻起佐太子，汉王乃复惊。</span><br>
<span>顾谓戚夫人，彼翁羽翼成。归来商山下，泛若云无情。</span><br>
<span>举觞酹巢由，洗耳何独清。浩歌望嵩岳，意气还相倾。</span><br>
<span>七十二、《峨眉山月歌送蜀僧晏入中京》</span><br>
<span>我在巴东三峡时，西看明月忆峨眉。月出峨眉照沧海，与人万里长相随。</span><br>
<span>黄鹤楼前月华白，此中忽见峨眉客。峨眉山月还送君，风吹西到长安陌。</span><br>
<span>长安大道横九天，峨眉山月照秦川。黄金狮子乘高座，白玉麈尾谈重玄。</span><br>
<span>我似浮云殢吴越，君逢圣主游丹阙。一振高名满帝都，归时还弄峨眉月。</span><br>
<span>七十三、《醉後赠从甥高镇》</span><br>
<span>马上相逢揖马鞭，客中相见客中怜。欲邀击筑悲歌饮，正值倾家无酒钱。</span><br>
<span>江东风光不借人，枉杀落花空自春。黄金逐手快意尽，昨日破产今朝贫。</span><br>
<span>丈夫何事空啸傲，不如烧却头上巾。君为进士不得进，我被秋霜生旅鬓。</span><br>
<span>时清不及英豪人，三尺童儿重廉蔺。匣中盘剑装?鱼，闲在腰间未用渠。</span><br>
<span>且将换酒与君醉，醉归托宿吴专诸。</span><br>
<span>七十四、《草书歌行》</span><br>
<span>少年上人号怀素，草书天下称独步。墨池飞出北溟鱼，笔锋杀尽中山兔。</span><br>
<span>八月九月天气凉，酒徒词客满高堂。笺麻素绢排数厢，宣州石砚墨色光。</span><br>
<span>吾师醉后倚绳床，须臾扫尽数千张。飘风骤雨惊飒飒，落花飞雪何茫茫。</span><br>
<span>起来向壁不停手，一行数字大如斗。怳怳如闻神鬼惊，时时只见龙蛇走。</span><br>
<span>左盘右蹙如惊电，状同楚汉相攻战。湖南七郡凡几家，家家屏障书题遍。</span><br>
<span>王逸少，张伯英，古来几许浪得名。张颠老死不足数，我师此义不师古。</span><br>
<span>古来万事贵天生，何必要公孙大娘浑脱舞。</span><br>
<span>七十五、《忆旧游寄谯郡元参军》</span><br>
<span>忆昔洛阳董糟丘，为余天津桥南造酒楼。</span><br>
<span>黄金白璧买歌笑，一醉累月轻王侯。</span><br>
<span>海内贤豪青云客，就中与君心莫逆。</span><br>
<span>回山转海不作难，倾情倒意无所惜。</span><br>
<span>我向淮南攀桂枝，君留洛北愁梦思。</span><br>
<span>不忍别，还相随。</span><br>
<span>相随迢迢访仙城，三十六曲水回萦。</span><br>
<span>一溪初入千花明，万壑度尽松风声。</span><br>
<span>银鞍金络倒平地，汉东太守来相迎。</span><br>
<span>紫阳之真人，邀我吹玉笙。</span><br>
<span>餐霞楼上动仙乐，嘈然宛似鸾凤鸣。</span><br>
<span>袖长管催欲轻举，汉中太守醉起舞。</span><br>
<span>手持锦袍覆我身，我醉横眠枕其股。</span><br>
<span>当筵意气凌九霄，星离雨散不终朝，</span><br>
<span>分飞楚关山水遥。</span><br>
<span>余既还山寻故巢，君亦归家渡渭桥。</span><br>
<span>君家严君勇貔虎，作尹并州遏戎虏。</span><br>
<span>五月相呼度太行，摧轮不道羊肠苦。</span><br>
<span>行来北凉岁月深，感君贵义轻黄金。</span><br>
<span>琼杯绮食青玉案，使我醉饱无归心。</span><br>
<span>时时出向城西曲，晋祠流水如碧玉。</span><br>
<span>浮舟弄水箫鼓鸣，微波龙鳞莎草绿。</span><br>
<span>兴来携妓恣经过，其若杨花似雪何。</span><br>
<span>红妆欲醉宜斜日，百尺清潭写翠娥。</span><br>
<span>翠娥婵娟初月辉，美人更唱舞罗衣。</span><br>
<span>清风吹歌入空去，歌曲自绕行云飞。</span><br>
<span>此时行乐难再遇，西游因献长杨赋。</span><br>
<span>北阙青云不可期，东山白首还归去。</span><br>
<span>渭桥南头一遇君，酂台之北又离群。</span><br>
<span>问余别恨知多少，落花春暮争纷纷。</span><br>
<span>言亦不可尽，情亦不可极。</span><br>
<span>呼儿长跪缄此辞，寄君千里遥相忆。</span><br>
<span>七十六、《襄阳歌》</span><br>
<span>落日欲没岘山西，倒著接篱花下迷。</span><br>
<span>襄阳小儿齐拍手，拦街争唱白铜鞮。</span><br>
<span>傍人借问笑何事，笑杀山翁醉似泥。</span><br>
<span>鸬鹚杓，鹦鹉杯。百年三万六千日，一日须倾三百杯。</span><br>
<span>遥看汉水鸭头绿，恰似葡萄初酦醅。</span><br>
<span>此江若变作春酒，垒麹便筑糟丘台。</span><br>
<span>千金骏马换小妾，笑坐雕鞍歌落梅。</span><br>
<span>车傍侧挂一壶酒，凤笙龙管行相催。</span><br>
<span>咸阳市中叹黄犬，何如月下倾金罍。</span><br>
<span>君不见晋朝羊公一片石，龟头剥落生莓苔。</span><br>
<span>泪亦不能为之堕，心亦不能为之哀。</span><br>
<span>清风朗月不用一钱买，玉山自倒非人推。</span><br>
<span>舒州杓，力士铛，李白与尔同死生。</span><br>
<span>襄王云雨今安在，江水东流猿夜声。</span><br>
<span>七十八、《答王十二寒夜独酌有怀》</span><br>
<span>昨夜吴中雪，子猷佳兴发。</span><br>
<span>万里浮云卷碧山，青天中道流孤月。</span><br>
<span>孤月沧浪河汉清，北斗错落长庚明。</span><br>
<span>怀余对酒夜霜白，玉床金井冰峥嵘。</span><br>
<span>人生飘忽百年内，且须酣畅万古情。</span><br>
<span>君不能狸膏金距学斗鸡，坐令鼻息吹虹霓。</span><br>
<span>君不能学哥舒横行青海夜带刀，西屠石堡取紫袍。</span><br>
<span>吟诗作赋北窗里，万言不直一杯水。</span><br>
<span>世人闻此皆掉头，有如东风射马耳。</span><br>
<span>鱼目亦笑我，请与明月同。</span><br>
<span>骅骝拳跼不能食，蹇驴得志鸣春风。</span><br>
<span>折杨皇华合流俗，晋君听琴枉清角。</span><br>
<span>巴人谁肯和阳春。楚地由来贱奇璞。</span><br>
<span>黄金散尽交不成，白首为儒身被轻。</span><br>
<span>一谈一笑失颜色，苍蝇贝锦喧谤声。</span><br>
<span>曾参岂是杀人者，谗言三及慈母惊。</span><br>
<span>与君论心握君手，荣辱于余亦何有。</span><br>
<span>孔圣犹闻伤凤麟，董龙更是何鸡狗。</span><br>
<span>一生傲岸苦不谐，恩疏媒劳志多乖。</span><br>
<span>严陵高揖汉天子，何必长剑拄颐事玉阶。</span><br>
<span>达亦不足贵，穷亦不足悲。</span><br>
<span>韩信羞将绛灌比，祢衡耻逐屠沽儿。</span><br>
<span>君不见李北海，英风豪气今何在。</span><br>
<span>君不见裴尚书，土坟三尺蒿棘居。</span><br>
<span>少年早欲五湖去，见此弥将钟鼎疏。</span><br>
<span>词：</span><br>
<span>七十九、《菩萨蛮·平林漠漠烟如织》</span><br>
<span>平林漠漠烟如织，寒山一带伤心碧。暝色入高楼，有人楼上愁。</span><br>
<span>玉阶空伫立，宿鸟归飞急。何处是归程？长亭更短亭。</span><br>
<span>八十、《清平乐·画堂晨起》</span><br>
<span>画堂晨起，来报雪花坠。高卷帘栊看佳瑞，皓色远迷庭砌。</span><br>
<span>盛气光引炉烟，素草寒生玉佩。应是天仙狂醉，乱把白云揉碎。</span><br>
<span>杜甫</span><br>
<span>七绝：</span><br>
<span>一、《江南逢李龟年》</span><br>
<span>岐王宅里寻常见，崔九堂前几度闻。</span><br>
<span>正是江南好风景，落花时节又逢君。</span><br>
<span>二、《赠李白》</span><br>
<span>秋来相顾尚飘蓬，未就丹砂愧葛洪。</span><br>
<span>痛饮狂歌空度日，飞扬跋扈为谁雄。</span><br>
<span>三、《赠花卿》</span><br>
<span>锦城丝管日纷纷，半入江风半入云。</span><br>
<span>此曲只应天上有，人间能得几回闻。</span><br>
<span>四、《江畔独步寻花七绝句其六》</span><br>
<span>黄四娘家花满蹊，千朵万朵压枝低。</span><br>
<span>留连戏蝶时时舞，自在娇莺恰恰啼。</span><br>
<span>五、《戏为六绝句》</span><br>
<span>庾信文章老更成，凌云健笔意纵横。</span><br>
<span>今人嗤点流传赋，不觉前贤畏后生。</span><br>
<span>王杨卢骆当时体，轻薄为文哂未休。</span><br>
<span>尔曹身与名俱灭，不废江河万古流。</span><br>
<span>纵使卢王操翰墨，劣于汉魏近风骚。</span><br>
<span>龙文虎脊皆君驭，历块过都见尔曹。</span><br>
<span>才力应难夸数公，凡今谁是出群雄。</span><br>
<span>或看翡翠兰苕上，未掣鲸鱼碧海中。</span><br>
<span>不薄今人爱古人，清词丽句必为邻。</span><br>
<span>窃攀屈宋宜方驾，恐与齐梁作后尘。</span><br>
<span>未及前贤更勿疑，递相祖述复先谁。</span><br>
<span>别裁伪体亲风雅，转益多师是汝师。</span><br>
<span>六、《绝句漫兴九首》</span><br>
<span>其四</span><br>
<span>二月已破三月来，渐老逢春能几回。</span><br>
<span>莫思身外无穷事，且尽生前有限杯。</span><br>
<span>其五</span><br>
<span>肠断江春欲尽头，杖藜徐步立芳洲。</span><br>
<span>颠狂柳絮随风去，轻薄桃花逐水流。</span><br>
<span>七律：</span><br>
<span>七、《客至》</span><br>
<span>舍南舍北皆春水，但见群鸥日日来。</span><br>
<span>花径不曾缘客扫，蓬门今始为君开。</span><br>
<span>盘飧市远无兼味，樽酒家贫只旧醅。</span><br>
<span>肯与邻翁相对饮，隔篱呼取尽馀杯。</span><br>
<span>八、《曲江二首》</span><br>
<span>其一</span><br>
<span>一片花飞减却春，风飘万点正愁人。</span><br>
<span>且看欲尽花经眼，莫厌伤多酒入唇。</span><br>
<span>江上小堂巢翡翠，苑边高冢卧麒麟。</span><br>
<span>细推物理须行乐，何用浮荣绊此身。</span><br>
<span>其二</span><br>
<span>朝回日日典春衣，每日江头尽醉归。</span><br>
<span>酒债寻常行处有，人生七十古来稀。</span><br>
<span>穿花蛱蝶深深见，点水蜻蜓款款飞。</span><br>
<span>传语风光共流转，暂时相赏莫相违。</span><br>
<span>九、《曲江对雨》</span><br>
<span>城上春云覆苑墙，江亭晚色静年芳。</span><br>
<span>林花著雨燕脂落，水荇牵风翠带长。</span><br>
<span>龙武新军深驻辇，芙蓉别殿谩焚香。</span><br>
<span>何时诏此金钱会，暂醉佳人锦瑟旁。</span><br>
<span>十、《曲江对酒》</span><br>
<span>苑外江头坐不归，水精春殿转霏微。</span><br>
<span>桃花细逐杨花落，黄鸟时兼白鸟飞。</span><br>
<span>纵饮久判人共弃，懒朝真与世相违。</span><br>
<span>吏情更觉沧洲远，老大悲伤未拂衣。</span><br>
<span>十一、《狂夫》</span><br>
<span>万里桥西一草堂，百花潭水即沧浪。</span><br>
<span>风含翠筱娟娟静，雨裛红蕖冉冉香。</span><br>
<span>厚禄故人书断绝，恒饥稚子色凄凉。</span><br>
<span>欲填沟壑唯疏放，自笑狂夫老更狂。</span><br>
<span>十三、《江上值水如海势聊短述》</span><br>
<span>为人性僻耽佳句，语不惊人死不休。</span><br>
<span>老去诗篇浑漫兴，春来花鸟莫深愁。</span><br>
<span>新添水槛供垂钓，故着浮槎替入舟。</span><br>
<span>焉得思如陶谢手，令渠述作与同游。</span><br>
<span>十四、《柏学士茅屋》</span><br>
<span>碧山学士焚银鱼，白马却走深岩居。</span><br>
<span>古人已用三冬足，年少今开万卷余。</span><br>
<span>晴云满户团倾盖，秋水浮阶溜决渠。</span><br>
<span>富贵必从勤苦得，男儿须读五车书。</span><br>
<span>十五、《宿府》</span><br>
<span>清秋幕府井梧寒，独宿江城蜡炬残。</span><br>
<span>永夜角声悲自语，中天月色好谁看。</span><br>
<span>风尘荏苒音书绝，关塞萧条行路难。</span><br>
<span>已忍伶俜十年事，强移栖息一枝安。</span><br>
<span>十六、《卜居》</span><br>
<span>浣花流水水西头，主人为卜林塘幽。</span><br>
<span>已知出郭少尘事，更有澄江销客愁。</span><br>
<span>无数蜻蜓齐上下，一双鸂鶒对沉浮。</span><br>
<span>东行万里堪乘兴，须向山阴上小舟。</span><br>
<span>十七、《冬至》</span><br>
<span>年年至日长为客，忽忽穷愁泥杀人。</span><br>
<span>江上形容吾独老，天边风俗自相亲。</span><br>
<span>杖藜雪后临丹壑，鸣玉朝来散紫宸。</span><br>
<span>心折此时无一寸，路迷何处见三秦。</span><br>
<span>十八、《至后》</span><br>
<span>冬至至后日初长，远在剑南思洛阳。</span><br>
<span>青袍白马有何意，金谷铜驼非故乡。</span><br>
<span>梅花欲开不自觉，棣萼一别永相望。</span><br>
<span>愁极本凭诗遣兴，诗成吟咏转凄凉。</span><br>
<span>十九、《小至》</span><br>
<span>天时人事日相催，冬至阳生春又来。</span><br>
<span>刺绣五纹添弱线，吹葭六琯动浮灰。</span><br>
<span>岸容待腊将舒柳，山意冲寒欲放梅。</span><br>
<span>云物不殊乡国异，教儿且覆掌中杯。</span><br>
<span>二十、《野望》</span><br>
<span>西山白雪三城戍，南浦清江万里桥。</span><br>
<span>海内风尘诸弟隔，天涯涕泪一身遥。</span><br>
<span>惟将迟暮供多病，未有涓埃答圣朝。</span><br>
<span>跨马出郊时极目，不堪人事日萧条。</span><br>
<span>二十一、《江村》</span><br>
<span>清江一曲抱村流，长夏江村事事幽。</span><br>
<span>自去自来堂上燕，相亲相近水中鸥。</span><br>
<span>老妻画纸为棋局，稚子敲针作钓钩。</span><br>
<span>但有故人供禄米，微躯此外更何求？</span><br>
<span>二十二、《又呈吴郎》</span><br>
<span>堂前扑枣任西邻，无食无儿一妇人。</span><br>
<span>不为困穷宁有此？只缘恐惧转须亲。</span><br>
<span>即防远客虽多事，便插疏篱却甚真。</span><br>
<span>已诉征求贫到骨，正思戎马泪盈巾。</span><br>
<span>二十三、《阁夜》</span><br>
<span>岁暮阴阳催短景，天涯霜雪霁寒宵。</span><br>
<span>五更鼓角声悲壮，三峡星河影动摇。</span><br>
<span>野哭千家闻战伐，夷歌数处起渔樵。</span><br>
<span>卧龙跃马终黄土，人事音书漫寂寥。</span><br>
<span>二十四、《小寒食舟中作》</span><br>
<span>佳辰强饮食犹寒，隐几萧条戴鹖冠。</span><br>
<span>春水船如天上坐，老年花似雾中看。</span><br>
<span>娟娟戏蝶过闲幔，片片轻鸥下急湍。</span><br>
<span>云白山青万余里，愁看直北是长安。</span><br>
<span>二十五、《恨别》</span><br>
<span>洛城一别四千里，胡骑长驱五六年。</span><br>
<span>草木变衰行剑外，兵戈阻绝老江边。</span><br>
<span>思家步月清宵立，忆弟看云白日眠。</span><br>
<span>闻道河阳近乘胜，司徒急为破幽燕。</span><br>
<span>二十六、《题张氏隐居二首》</span><br>
<span>其一</span><br>
<span>春山无伴独相求，伐木丁丁山更幽。</span><br>
<span>涧道馀寒历冰雪，石门斜日到林丘。</span><br>
<span>不贪夜识金银气，远害朝看麋鹿游。</span><br>
<span>乘兴杳然迷出处，对君疑是泛虚舟。</span><br>
<span>其二</span><br>
<span>之子时相见，邀人晚兴留。</span><br>
<span>霁潭鳣发发，春草鹿呦呦。</span><br>
<span>杜酒偏劳劝，张梨不外求。</span><br>
<span>前村山路险，归醉每无愁。</span><br>
<span>二十七、《将赴荆南，寄别李剑州》</span><br>
<span>使君高义驱今古，寥落三年坐剑州。</span><br>
<span>但见文翁能化俗，焉知李广未封侯。</span><br>
<span>路经滟滪双蓬鬓，天入沧浪一钓舟。</span><br>
<span>戎马相逢更何日，春风回首仲宣楼。</span><br>
<span>二十八、《送路六侍御入朝》</span><br>
<span>童稚情亲四十年，中间消息两茫然。</span><br>
<span>更为后会知何地，忽漫相逢是别筵。</span><br>
<span>不分桃花红胜锦，生憎柳絮白于绵。</span><br>
<span>剑南春色还无赖，触忤愁人到酒边。</span><br>
<span>二十九、《和贾舍人早朝》</span><br>
<span>五夜漏声催晓箭，九重春色醉仙桃。</span><br>
<span>旌旗日暖龙蛇动，宫殿风微燕雀高。</span><br>
<span>朝罢香烟携满袖，诗成珠玉在挥毫。</span><br>
<span>欲知世掌丝纶美，池上于今有凤毛。</span><br>
<span>三十、《和裴迪登蜀州东亭送客逢早梅相忆见寄》</span><br>
<span>东阁官梅动诗兴，还如何逊在扬州。</span><br>
<span>此时对雪遥相忆，送客逢春可自由。</span><br>
<span>幸不折来伤岁暮，若为看去乱乡愁。</span><br>
<span>江边一树垂垂发，朝夕催人自白头。</span><br>
<span>三十一、《越王楼歌》</span><br>
<span>绵州州府何磊落，显庆年中越王作。</span><br>
<span>孤城西北起高楼，碧瓦朱甍照城郭。</span><br>
<span>楼下长江百丈清，山头落日半轮明。</span><br>
<span>君王旧迹今人赏，转见千秋万古情。</span><br>
<span>三十二、清明二首（七言排律）</span><br>
<span>其一</span><br>
<span>朝来新火起新烟，湖色春光净客船。</span><br>
<span>绣羽衔花他自得，红颜骑竹我无缘。</span><br>
<span>胡童结束还难有，楚女腰肢亦可怜。</span><br>
<span>不见定王城旧处，长怀贾傅井依然。</span><br>
<span>虚沾焦举为寒食，实藉严君卖卜钱。</span><br>
<span>钟鼎山林各天性，浊醪粗饭任吾年。</span><br>
<span>其二</span><br>
<span>此身飘泊苦西东，右臂偏枯半耳聋。</span><br>
<span>寂寂系舟双下泪，悠悠伏枕左书空。</span><br>
<span>十年蹴踘将雏远，万里秋千习俗同。</span><br>
<span>旅雁上云归紫塞，家人钻火用青枫。</span><br>
<span>秦城楼阁烟花里，汉主山河锦绣中。</span><br>
<span>春去春来洞庭阔，白苹愁杀白头翁。</span><br>
<span>五绝：</span><br>
<span>三十三、《绝句二首》</span><br>
<span>其一</span><br>
<span>迟日江山丽，春风花草香。</span><br>
<span>泥融飞燕子，沙暖睡鸳鸯。</span><br>
<span>其二</span><br>
<span>江碧鸟逾白，山青花欲燃。</span><br>
<span>今春看又过，何日是归年。</span><br>
<span>三十四、《八阵图》</span><br>
<span>功盖三分国，名成八阵图。</span><br>
<span>江流石不转，遗恨失吞吴。</span><br>
<span>三十五、《绝句》</span><br>
<span>江边踏青罢，回首见旌旗。</span><br>
<span>风起春城暮，高楼鼓角悲。</span><br>
<span>五律：</span><br>
<span>三十六、《江亭》</span><br>
<span>坦腹江亭暖，长吟野望时。</span><br>
<span>水流心不竞，云在意俱迟。</span><br>
<span>寂寂春将晚，欣欣物自私。</span><br>
<span>故林归未得，排闷强裁诗。</span><br>
<span>三十七、《偶题》</span><br>
<span>文章千古事，得失寸心知。</span><br>
<span>作者皆殊列，名声岂浪垂。</span><br>
<span>骚人嗟不见，汉道盛于斯。</span><br>
<span>前辈飞腾入，馀波绮丽为。</span><br>
<span>三十八、《登兖州城楼》</span><br>
<span>东郡趋庭日，南楼纵目初。</span><br>
<span>浮云连海岱，平野人青徐。</span><br>
<span>孤嶂秦碑在，荒城鲁殿馀。</span><br>
<span>从来多古意，临眺独踌躇。</span><br>
<span>三十九、《江汉》</span><br>
<span>江汉思归客，乾坤一腐儒。</span><br>
<span>片云天共远，永夜月同孤。</span><br>
<span>落日心犹壮，秋风病欲疏。</span><br>
<span>古来存老马，不必取长途。</span><br>
<span>四十、《奉济驿重送严公四韵》</span><br>
<span>远送从此别，青山空复情。</span><br>
<span>几时杯重把，昨夜月同行。</span><br>
<span>列郡讴歌惜，三朝出入荣。</span><br>
<span>江村独归处，寂寞养残生。</span><br>
<span>四十一、《水槛遣心二首》</span><br>
<span>其一</span><br>
<span>去郭轩楹敞，无村眺望赊。</span><br>
<span>澄江平少岸，幽树晚多花。</span><br>
<span>细雨鱼儿出，微风燕子斜。</span><br>
<span>城中十万户，此地两三家。</span><br>
<span>其二</span><br>
<span>蜀天常夜雨，江槛已朝晴。</span><br>
<span>叶润林塘密，衣干枕席清。</span><br>
<span>不堪祗老病，何得尚浮名。</span><br>
<span>浅把涓涓酒，深凭送此生。</span><br>
<span>四十二、《春宿左省》</span><br>
<span>花隐掖垣暮，啾啾栖鸟过。</span><br>
<span>星临万户动，月傍九霄多。</span><br>
<span>不寝听金钥，因风想玉珂。</span><br>
<span>明朝有封事，数问夜如何。</span><br>
<span>四十三、《泊岳阳城下》</span><br>
<span>江国逾千里，山城近百层。</span><br>
<span>岸风翻夕浪，舟雪洒寒灯。</span><br>
<span>留滞才难尽，艰危气益增。</span><br>
<span>图南未可料，变化有鲲鹏。</span><br>
<span>四十四、《独坐》</span><br>
<span>悲愁回白首，倚杖背孤城。</span><br>
<span>江敛洲渚出，天虚风物清。</span><br>
<span>沧溟服衰谢，朱绂负平生。</span><br>
<span>仰羡黄昏鸟，投林羽翮轻。</span><br>
<span>四十五、《对雪》</span><br>
<span>战哭多新鬼，愁吟独老翁。</span><br>
<span>乱云低薄暮，急雪舞回风。</span><br>
<span>瓢弃尊无绿，炉存火似红。</span><br>
<span>数州消息断，愁坐正书空。</span><br>
<span>四十六、《日暮》</span><br>
<span>牛羊下来久，各已闭柴门。</span><br>
<span>风月自清夜，江山非故园。</span><br>
<span>石泉流暗壁，草露滴秋根。</span><br>
<span>头白灯明里，何须花烬繁。</span><br>
<span>四十七、《一百五日夜对月》</span><br>
<span>无家对寒食，有泪如金波。</span><br>
<span>斫却月中桂，清光应更多。</span><br>
<span>仳离放红蕊，想像嚬青蛾。</span><br>
<span>牛女漫愁思，秋期犹渡河。</span><br>
<span>四十八、《别房太尉墓》</span><br>
<span>他乡复行役，驻马别孤坟。</span><br>
<span>近泪无干土，低空有断云。</span><br>
<span>对棋陪谢傅，把剑觅徐君。</span><br>
<span>唯见林花落，莺啼送客闻。</span><br>
<span>四十九、《遣兴》</span><br>
<span>干戈犹未定，弟妹各何之。</span><br>
<span>拭泪沾襟血，梳头满面丝。</span><br>
<span>地卑荒野大，天远暮江迟。</span><br>
<span>衰疾那能久，应无见汝时。</span><br>
<span>五十、《不见》</span><br>
<span>不见李生久，佯狂真可哀。</span><br>
<span>世人皆欲杀，吾意独怜才。</span><br>
<span>敏捷诗千首，飘零酒一杯。</span><br>
<span>匡山读书处，头白好归来。</span><br>
<span>五十一、《春日忆李白》</span><br>
<span>白也诗无敌，飘然思不群。</span><br>
<span>清新庾开府，俊逸鲍参军。</span><br>
<span>渭北春天树，江东日暮云。</span><br>
<span>何时一樽酒，重与细论文。</span><br>
<span>五古：</span><br>
<span>五十二、《梦李白二首》</span><br>
<span>其一</span><br>
<span>死别已吞声，生别常恻恻。江南瘴疠地，逐客无消息。</span><br>
<span>故人入我梦，明我长相忆。恐非平生魂，路远不可测。</span><br>
<span>魂来枫林青，魂返关塞黑。君今在罗网，何以有羽翼。</span><br>
<span>落月满屋梁，犹疑照颜色。水深波浪阔，无使蛟龙得。</span><br>
<span>其二</span><br>
<span>浮云终日行，游子久不至。三夜频梦君，情亲见君意。</span><br>
<span>告归常局促，苦道来不易。江湖多风波，舟楫恐失坠。</span><br>
<span>出门搔白首，若负平生志。冠盖满京华，斯人独憔悴。</span><br>
<span>孰云网恢恢，将老身反累。千秋万岁名，寂寞身后事。</span><br>
<span>五十三、《赠李白》</span><br>
<span>二年客东都，所历厌机巧。野人对膻腥，蔬食常不饱。</span><br>
<span>岂无青精饭，使我颜色好。苦乏大药资，山林迹如扫。</span><br>
<span>李侯金闺彦，脱身事幽讨。亦有梁宋游，方期拾瑶草。</span><br>
<span>五十四、《寄李十二白二十韵》</span><br>
<span>昔年有狂客，号尔谪仙人。笔落惊风雨，诗成泣鬼神。</span><br>
<span>声名从此大，汩没一朝伸。文采承殊渥，流传必绝伦。</span><br>
<span>龙舟移棹晚，兽锦夺袍新。白日来深殿，青云满后尘。</span><br>
<span>乞归优诏许，遇我宿心亲。未负幽栖志，兼全宠辱身。</span><br>
<span>剧谈怜野逸，嗜酒见天真。醉舞梁园夜，行歌泗水春。</span><br>
<span>才高心不展，道屈善无邻。处士祢衡俊，诸生原宪贫。</span><br>
<span>稻粱求未足，薏苡谤何频。五岭炎蒸地，三危放逐臣。</span><br>
<span>几年遭鵩鸟，独泣向麒麟。苏武先还汉，黄公岂事秦。</span><br>
<span>楚筵辞醴日，梁狱上书辰。已用当时法，谁将此义陈。</span><br>
<span>老吟秋月下，病起暮江滨。莫怪恩波隔，乘槎与问津。</span><br>
<span>五十五、《与李十二白同寻范十隐居》</span><br>
<span>李侯有佳句，往往似阴铿。余亦东蒙客，怜君如弟兄。</span><br>
<span>醉眠秋共被，携手日同行。更想幽期处，还寻北郭生。</span><br>
<span>入门高兴发，侍立小童清。落景闻寒杵，屯云对古城。</span><br>
<span>向来吟橘颂，谁与讨莼羹？不愿论簪笏，悠悠沧海情。</span><br>
<span>五十六、《前出塞九首·其六》</span><br>
<span>挽弓当挽强，用箭当用长。</span><br>
<span>射人先射马，擒贼先擒王。</span><br>
<span>杀人亦有限，列国自有疆。</span><br>
<span>苟能制侵陵，岂在多杀伤。</span><br>
<span>五十七、《后出塞五首 其二》</span><br>
<span>朝进东门营，暮上河阳桥。落日照大旗，马鸣风萧萧。</span><br>
<span>平沙列万幕，部伍各见招。中天悬明月，令严夜寂寥。</span><br>
<span>悲笳数声动，壮士惨不骄。借问大将谁？恐是霍嫖姚。</span><br>
<span>五十八、《同诸公登慈恩寺塔》</span><br>
<span>高标跨苍穹，烈风无时休。自非旷士怀，登兹翻百忧。</span><br>
<span>方知象教力，足可追冥搜。仰穿龙蛇窟，始出枝撑幽。</span><br>
<span>七星在北户，河汉声西流。羲和鞭白日，少昊行清秋。</span><br>
<span>秦山忽破碎，泾渭不可求。俯视但一气，焉能辨皇州。</span><br>
<span>回首叫虞舜，苍梧云正愁。惜哉瑶池饮，日晏昆仑丘。</span><br>
<span>黄鹄去不息，哀鸣何所投。君看随阳雁，各有稻粱谋。</span><br>
<span>五十九、《春归》</span><br>
<span>苔径临江竹，茅檐覆地花。别来频甲子，倏忽又春华。</span><br>
<span>倚杖看孤石，倾壶就浅沙。远鸥浮水静，轻燕受风斜。</span><br>
<span>世路虽多梗，吾生亦有涯。此身醒复醉，乘兴即为家。</span><br>
<span>六十、《佳人》</span><br>
<span>绝代有佳人，幽居在空谷。自云**子，零落依草木。</span><br>
<span>关中昔丧乱，兄弟遭杀戮。官高何足论，不得收骨肉。</span><br>
<span>世情恶衰歇，万事随转烛。夫婿轻薄儿，新人美如玉。</span><br>
<span>合昏尚知时，鸳鸯不独宿。但见新人笑，那闻旧人哭。</span><br>
<span>在山泉水清，出山泉水浊。侍婢卖珠回，牵萝补茅屋。</span><br>
<span>摘花不插发，采柏动盈掬。天寒翠袖薄，日暮倚修竹。</span><br>
<span>六十一、《自京赴奉先县咏怀五百字》</span><br>
<span>杜陵有布衣，老大意转拙。许身一何愚，窃比稷与契。</span><br>
<span>居然成濩落，白首甘契阔。盖棺事则已，此志常觊豁。</span><br>
<span>穷年忧黎元，叹息肠内热。取笑同学翁，浩歌弥激烈。</span><br>
<span>非无江海志，潇洒送日月。生逢尧舜君，不忍便永诀。</span><br>
<span>当今廊庙具，构厦岂云缺。葵藿倾太阳，物性固莫夺。</span><br>
<span>顾惟蝼蚁辈，但自求其穴。胡为慕大鲸，辄拟偃溟渤。</span><br>
<span>以兹误生理，独耻事干谒。兀兀遂至今，忍为尘埃没。</span><br>
<span>终愧巢与由，未能易其节。沉饮聊自遣，放歌破愁绝。</span><br>
<span>岁暮百草零，疾风高冈裂。天衢阴峥嵘，客子中夜发。</span><br>
<span>霜严衣带断，指直不得结。凌晨过骊山，御榻在嵽嵲。</span><br>
<span>蚩尤塞寒空，蹴蹋崖谷滑。瑶池气郁律，羽林相摩戛。</span><br>
<span>君臣留欢娱，乐动殷樛嶱。赐浴皆长缨，与宴非短褐。</span><br>
<span>彤庭所分帛，本自寒女出。鞭挞其夫家，聚敛贡城阙。</span><br>
<span>圣人筐篚恩，实欲邦国活。臣如忽至理，君岂弃此物。</span><br>
<span>多士盈朝廷，仁者宜战栗。况闻内金盘，尽在卫霍室。</span><br>
<span>中堂舞神仙，烟雾散玉质。煖客貂鼠裘，悲管逐清瑟。</span><br>
<span>劝客驼蹄羹，霜橙压香橘。朱门酒肉臭，路有冻死骨。</span><br>
<span>荣枯咫尺异，惆怅难再述。北辕就泾渭，官渡又改辙。</span><br>
<span>群冰从西下，极目高崒兀。疑是崆峒来，恐触天柱折。</span><br>
<span>河梁幸未坼，枝撑声窸窣。行旅相攀援，川广不可越。</span><br>
<span>老妻寄异县，十口隔风雪。谁能久不顾，庶往共饥渴。</span><br>
<span>入门闻号啕，幼子饥已卒。吾宁舍一哀，里巷亦呜咽。</span><br>
<span>所愧为人父，无食致夭折。岂知秋禾登，贫窭有仓卒。</span><br>
<span>生常免租税，名不隶征伐。抚迹犹酸辛，平人固骚屑。</span><br>
<span>默思失业徒，因念远戍卒。忧端齐终南，澒洞不可掇。</span><br>
<span>六十二、《述怀》</span><br>
<span>去年潼关破，妻子隔绝久。今夏草木长，脱身得西走。</span><br>
<span>麻鞋见天子，衣袖露两肘。朝廷愍生还，亲故伤老丑。</span><br>
<span>涕泪授拾遗，流离主恩厚。柴门虽得去，未忍即开口。</span><br>
<span>寄书问三川，不知家在否。比闻同罹祸，杀戮到鸡狗。</span><br>
<span>山中漏茅屋，谁复依户牖。摧颓苍松根，地冷骨未朽。</span><br>
<span>几人全性命，尽室岂相偶。嶔岑猛虎场，郁结回我首。</span><br>
<span>自寄一封书，今已十月后。反畏消息来，寸心亦何有。</span><br>
<span>汉运初中兴，生平老耽酒。沉思欢会处，恐作穷独叟。</span><br>
<span>六十三、《壮游》</span><br>
<span>往昔十四五，出游翰墨场。斯文崔魏徒，以我似班扬。</span><br>
<span>七龄思即壮，开口咏凤凰。九龄书大字，有作成一囊。</span><br>
<span>性豪业嗜酒，嫉恶怀刚肠。脱略小时辈，结交皆老苍。</span><br>
<span>饮酣视八极，俗物都茫茫。东下姑苏台，已具浮海航。</span><br>
<span>到今有遗恨，不得穷扶桑。王谢风流远，阖庐丘墓荒。</span><br>
<span>剑池石壁仄，长洲荷芰香。嵯峨阊门北，清庙映回塘。</span><br>
<span>每趋吴太伯，抚事泪浪浪。枕戈忆勾践，渡浙想秦皇。</span><br>
<span>蒸鱼闻**，除道哂要章。越女天下白，鉴湖五月凉。</span><br>
<span>剡溪蕴秀异，欲罢不能忘。归帆拂天姥，中岁贡旧乡。</span><br>
<span>气劘屈贾垒，目短曹刘墙。忤下考功第，独辞京尹堂。</span><br>
<span>放荡齐赵间，裘马颇清狂。春歌丛台上，冬猎青丘旁。</span><br>
<span>呼鹰皂枥林，逐兽云雪冈。射飞曾纵鞚，引臂落鹙鶬。</span><br>
<span>苏侯据鞍喜，忽如携葛强。快意八九年，西归到咸阳。</span><br>
<span>许与必词伯，赏游实贤王。曳裾置醴地，奏赋入明光。</span><br>
<span>天子废食召，群公会轩裳。脱身无所爱，痛饮信行藏。</span><br>
<span>黑貂不免敝，斑鬓兀称觞。杜曲晚耆旧，四郊多白杨。</span><br>
<span>坐深乡党敬，日觉死生忙。朱门任倾夺，赤族迭罹殃。</span><br>
<span>国马竭粟豆，官鸡输稻粱。举隅见烦费，引古惜兴亡。</span><br>
<span>河朔风尘起，岷山行幸长。两宫各警跸，万里遥相望。</span><br>
<span>崆峒杀气黑，少海旌旗黄。禹功亦命子，涿鹿亲戎行。</span><br>
<span>翠华拥英岳，螭虎啖豺狼。爪牙一不中，胡兵更陆梁。</span><br>
<span>大军载草草，凋瘵满膏肓。备员窃补衮，忧愤心飞扬。</span><br>
<span>上感九庙焚，下悯万民疮。斯时伏青蒲，廷争守御床。</span><br>
<span>君辱敢爱死，赫怒幸无伤。圣哲体仁恕，宇县复小康。</span><br>
<span>哭庙灰烬中，鼻酸朝未央。小臣议论绝，老病客殊方。</span><br>
<span>郁郁苦不展，羽翮困低昂。秋风动哀壑，碧蕙捐微芳。</span><br>
<span>之推避赏从，渔父濯沧浪。荣华敌勋业，岁暮有严霜。</span><br>
<span>吾观鸱夷子，才格出寻常。群凶逆未定，侧伫英俊翔。</span><br>
<span>六十四、《潼关吏》</span><br>
<span>士卒何草草，筑城潼关道。大城铁不如，小城万丈余。</span><br>
<span>借问潼关吏：修关还备胡？要我下马行，为我指山隅：</span><br>
<span>连云列战格，飞鸟不能逾。胡来但自守，岂复忧西都。</span><br>
<span>丈人视要处，窄狭容单车。艰难奋长戟，万古用一夫。</span><br>
<span>哀哉桃林战，百万化为鱼。请嘱防关将，慎勿学哥舒！</span><br>
<span>六十五、《新安吏》</span><br>
<span>客行新安道，喧呼闻点兵。借问新安吏：“县小更无丁？”</span><br>
<span>府帖昨夜下，次选中男行。中男绝短小，何以守王城？</span><br>
<span>肥男有母送，瘦男独伶俜。白水暮东流，青山犹哭声。</span><br>
<span>莫自使眼枯，收汝泪纵横。眼枯即见骨，天地终无情。</span><br>
<span>我军取相州，日夕望其平。岂意贼难料，归军星散营。</span><br>
<span>就粮近故垒，练卒依旧京。掘壕不到水，牧马役亦轻。</span><br>
<span>况乃王师顺，抚养甚分明。送行勿泣血，仆射如父兄。</span><br>
<span>六十六、《新婚别》</span><br>
<span>兔丝附蓬麻，引蔓故不长。嫁女与征夫，不如弃路旁。</span><br>
<span>结发为君妻，席不暖君床。暮婚晨告别，无乃太匆忙。</span><br>
<span>君行虽不远，守边赴河阳。妾身未分明，何以拜姑嫜？</span><br>
<span>父母养我时，日夜令我藏。生女有所归，鸡狗亦得将。</span><br>
<span>君今往死地，沉痛迫中肠。誓欲随君去，形势反苍黄。</span><br>
<span>勿为新婚念，努力事戎行。妇人在军中，兵气恐不扬。</span><br>
<span>自嗟贫家女，久致罗襦裳。罗襦不复施，对君洗红妆。</span><br>
<span>仰视百鸟飞，大小必双翔。人事多错迕，与君永相望。</span><br>
<span>六十七、《无家别》</span><br>
<span>寂寞天宝后，园庐但蒿藜。我里百余家，世乱各东西。</span><br>
<span>存者无消息，死者为尘泥。贱子因阵败，归来寻旧蹊。</span><br>
<span>久行见空巷，日瘦气惨凄，但对狐与狸，竖毛怒我啼。</span><br>
<span>四邻何所有，一二老寡妻。宿鸟恋本枝，安辞且穷栖。</span><br>
<span>方春独荷锄，日暮还灌畦。县吏知我至，召令习鼓鞞。</span><br>
<span>虽从本州役，内顾无所携。近行止一身，远去终转迷。</span><br>
<span>家乡既荡尽，远近理亦齐。永痛长病母，五年委沟溪。</span><br>
<span>生我不得力，终身两酸嘶。人生无家别，何以为蒸黎。</span><br>
<span>六十八、《垂老别》</span><br>
<span>四郊未宁静，垂老不得安。子孙阵亡尽，焉用身独完。</span><br>
<span>投杖出门去，同行为辛酸。幸有牙齿存，所悲骨髓干。</span><br>
<span>男儿既介胄，长揖别上官。老妻卧路啼，岁暮衣裳单。</span><br>
<span>孰知是死别，且复伤其寒。此去必不归，还闻劝加餐。</span><br>
<span>土门壁甚坚，杏园度亦难。势异邺城下，纵死时犹宽。</span><br>
<span>人生有离合，岂择衰老端。忆昔少壮日，迟回竟长叹。</span><br>
<span>万国尽征戍，烽火被冈峦。积尸草木腥，流血川原丹。</span><br>
<span>何乡为乐土，安敢尚盘桓。弃绝蓬室居，塌然摧肺肝。</span><br>
<span>六十九、《乾元中寓居同谷县作歌七首》</span><br>
<span>有客有客字子美，白头乱发垂过耳。</span><br>
<span>岁拾橡栗随狙公，天寒日暮山谷里。</span><br>
<span>中原无书归不得，手脚冻皴皮肉死。</span><br>
<span>呜呼一歌兮歌已哀，悲风为我从天来。</span><br>
<span>长镵长镵白木柄，我生托子以为命。</span><br>
<span>黄精无苗山雪盛，短衣数挽不掩胫。</span><br>
<span>此时与子空归来，男呻女吟四壁静。</span><br>
<span>呜呼二歌兮歌始放，邻里为我色惆怅。</span><br>
<span>有弟有弟在远方，三人各瘦何人强。</span><br>
<span>生别展转不相见，胡尘暗天道路长。</span><br>
<span>东飞鴐鹅后鹙鶬，安得送我置汝旁。</span><br>
<span>呜呼三歌兮歌三发，汝归何处收兄骨。</span><br>
<span>有妹有妹在钟离，良人早殁诸孤痴。</span><br>
<span>长淮浪高蛟龙怒，十年不见来何时。</span><br>
<span>扁舟欲往箭满眼，杳杳南国多旌旗。</span><br>
<span>呜呼四歌兮歌四奏，林猿为我啼清昼。</span><br>
<span>四山多风溪水急，寒雨飒飒枯树湿。</span><br>
<span>黄蒿古城云不开，白狐跳梁黄狐立。</span><br>
<span>我生何为在穷谷，中夜起坐万感集。</span><br>
<span>呜呼五歌兮歌正长，魂招不来归故乡。</span><br>
<span>南有龙兮在山湫，古木巃嵸枝相樛。</span><br>
<span>木叶黄落龙正蛰，蝮蛇东来水上游。</span><br>
<span>我行怪此安敢出，拔剑欲斩且复休。</span><br>
<span>呜呼六歌兮歌思迟，溪壑为我回春姿。</span><br>
<span>男儿生不成名身已老，三年饥走荒山道。</span><br>
<span>长安卿相多少年，富贵应须致身早。</span><br>
<span>山中儒生旧相识，但话宿昔伤怀抱。</span><br>
<span>呜呼七歌兮悄终曲，仰视皇天白日速。</span><br>
<span>七十、《兵车行》</span><br>
<span>车辚辚，马萧萧，行人弓箭各在腰。</span><br>
<span>耶娘妻子走相送，尘埃不见咸阳桥。</span><br>
<span>牵衣顿足拦道哭，哭声直上干云霄。</span><br>
<span>道旁过者问行人，行人但云点行频。</span><br>
<span>或从十五北防河，便至四十西营田。</span><br>
<span>去时里正与裹头，归来头白还戍边。</span><br>
<span>边庭流血成海水，武皇开边意未已。</span><br>
<span>君不闻，汉家山东二百州，千村万落生荆杞。</span><br>
<span>纵有健妇把锄犁，禾生陇亩无东西。</span><br>
<span>况复秦兵耐苦战，被驱不异犬与鸡。</span><br>
<span>长者虽有问，役夫敢申恨？</span><br>
<span>且如今年冬，未休关西卒。</span><br>
<span>县官急索租，租税从何出？</span><br>
<span>信知生男恶，反是生女好。</span><br>
<span>生女犹得嫁比邻，生男埋没随百草。</span><br>
<span>君不见，青海头，古来白骨无人收。</span><br>
<span>新鬼烦冤旧鬼哭，天阴雨湿声啾啾！</span><br>
<span>七十一、《丽人行》</span><br>
<span>三月三日天气新，长安水边多丽人。</span><br>
<span>态浓意远淑且真，肌理细腻骨肉匀。</span><br>
<span>绣罗衣裳照暮春，蹙金孔雀银麒麟。</span><br>
<span>头上何所有？翠微盍叶垂鬓唇。</span><br>
<span>背后何所见？珠压腰衱稳称身。</span><br>
<span>就中云幕椒房亲，赐名大国虢与秦。</span><br>
<span>紫驼之峰出翠釜，水精之盘行素鳞。</span><br>
<span>犀箸厌饫久未下，鸾刀缕切空纷纶。</span><br>
<span>黄门飞鞚不动尘，御厨络绎送八珍。</span><br>
<span>箫鼓哀吟感鬼神，宾从杂遝实要津。</span><br>
<span>后来鞍马何逡巡，当轩下马入锦茵。</span><br>
<span>杨花雪落覆白苹，青鸟飞去衔红巾。</span><br>
<span>炙手可热势绝伦，慎莫近前丞相嗔！</span><br>
<span>七十二、《百忧集行》</span><br>
<span>忆年十五心尚孩，健如黄犊走复来。庭前八月梨枣熟，一日上树能千回。</span><br>
<span>即今倏忽已五十，坐卧只多少行立。强将笑语供主人，悲见生涯百忧集。</span><br>
<span>入门依旧四壁空，老妻睹我颜色同。痴儿不知父子礼，叫怒索饭啼门东。</span><br>
<span>七十三、《哀江头》</span><br>
<span>少陵野老吞声哭，春日潜行曲江曲。江头宫殿锁千门，细柳新蒲为谁绿？</span><br>
<span>忆昔霓旌下南苑，苑中万物生颜色。昭阳殿里第一人，同辇随君侍君侧。</span><br>
<span>辇前才人带弓箭，白马嚼啮黄金勒。翻身向天仰射云，一笑正坠双飞翼。</span><br>
<span>明眸皓齿今何在？血污游魂归不得。清渭东流剑阁深，去住彼此无消息。</span><br>
<span>人生有情泪沾臆，江水江花岂终极！黄昏胡骑尘满城，欲往城南望城北。</span><br>
<span>七十四、《古柏行》</span><br>
<span>孔明庙前有老柏，柯如青铜根如石。霜皮溜雨四十围，黛色参天二千尺。</span><br>
<span>君臣已与时际会，树木犹为人爱惜。云来气接巫峡长，月出寒通雪山白。</span><br>
<span>忆昨路绕锦亭东，先主武侯同閟宫。崔嵬枝干郊原古，窈窕丹青户牖空。</span><br>
<span>落落盘踞虽得地，冥冥孤高多烈风。扶持自是神明力，正直原因造化功。</span><br>
<span>大厦如倾要梁栋，万牛回首丘山重。不露文章世已惊，未辞翦伐谁能送。</span><br>
<span>苦心岂免容蝼蚁，香叶终经宿鸾凤。志士幽人莫怨嗟，古来材大难为用。</span><br>
<span>七十五、《观公孙大娘弟子舞剑器行》</span><br>
<span>昔有佳人公孙氏，一舞剑器动四方。观者如山色沮丧，天地为之久低昂。</span><br>
<span>霍如羿射九日落，矫如群帝骖龙翔。来如雷霆收震怒，罢如江海凝清光。</span><br>
<span>绛唇珠袖两寂寞，晚有弟子传芬芳。临颍美人在白帝，妙舞此曲神扬扬。</span><br>
<span>与余问答既有以，感时抚事增惋伤。先帝侍女八千人，公孙剑器初第一。</span><br>
<span>五十年间似反掌，风尘澒动昏王室。梨园弟子散如烟，女乐余姿映寒日。</span><br>
<span>金粟堆前木已拱，瞿唐石城草萧瑟。玳筵急管曲复终，乐极哀来月东出。</span><br>
<span>老夫不知其所往，足茧荒山转愁疾。</span><br>
<span>七十六、《丹青引赠曹将军霸》</span><br>
<span>将军魏武之子孙，于今为庶为清门。英雄割据虽已矣，文采风流今尚存。</span><br>
<span>学书初学卫夫人，但恨无过王右军。丹青不知老将至，富贵于我如浮云。</span><br>
<span>开元之中常引见，承恩数上南薰殿。凌烟功臣少颜色，将军下笔开生面。</span><br>
<span>良相头上进贤冠，猛将腰间大羽箭。褒公鄂公毛发动，英姿飒爽来酣战。</span><br>
<span>先帝御马五花骢，画工如山貌不同。是日牵来赤墀下，迥立阊阖生长风。</span><br>
<span>诏谓将军拂绢素，意匠惨澹经营中。斯须九重真龙出，一洗万古凡马空。</span><br>
<span>玉花却在御榻上，榻上庭前屹相向。至尊含笑催赐金，圉人太仆皆惆怅。</span><br>
<span>弟子韩干早入室，亦能画马穷殊相。干惟画肉不画骨，忍使骅骝气凋丧。</span><br>
<span>将军画善盖有神，必逢佳士亦写真。即今漂泊干戈际，屡貌寻常行路人。</span><br>
<span>途穷反遭俗眼白，世上未有如公贫。但看古来盛名下，终日坎壈缠其身。</span><br>
<span>七十七、《送孔巢父谢病归游江东，兼呈李白》</span><br>
<span>巢父掉头不肯住，东将入海随烟雾。诗卷长留天地间，钓竿欲拂珊瑚树。</span><br>
<span>深山大泽龙蛇远，春寒野阴风景暮。蓬莱织女回云车，指点虚无是归路。</span><br>
<span>自是君身有仙骨，世人那得知其故。惜君只欲苦死留，富贵何如草头露？</span><br>
<span>蔡侯静者意有余，清夜置酒临前除。罢琴惆怅月照席，几岁寄我空中书？</span><br>
<span>南寻禹穴见李白，道甫问讯今何如。</span><br>
<span>七十八、《饮中八仙歌》</span><br>
<span>知章骑马似乘船，眼花落井水底眠。</span><br>
<span>汝阳三斗始朝天，道逢麴车口流涎，恨不移封向酒泉。</span><br>
<span>左相日兴费万钱，饮如长鲸吸百川，衔杯乐圣称避贤。</span><br>
<span>宗之潇洒美少年，举觞白眼望青天，皎如玉树临风前。</span><br>
<span>苏晋长斋绣佛前，醉中往往爱逃禅。</span><br>
<span>李白斗酒诗百篇，长安市上酒家眠，</span><br>
<span>天子呼来不上船，自称臣是酒中仙。</span><br>
<span>张旭三杯草圣传，脱帽露顶王公前，挥毫落纸如云烟。</span><br>
<span>焦遂五斗方卓然，高谈雄辩惊四筵。</span><br>
<span>七十九、《楠树为风雨所拔叹》</span><br>
<span>倚江楠树草堂前，故老相传二百年。诛茅卜居总为此，五月仿佛闻寒蝉。</span><br>
<span>东南飘风动地至，江翻石走流云气。干排雷雨犹力争，根断泉源岂天意。</span><br>
<span>沧波老树性所爱，浦上童童一青盖。野客频留惧雪霜，行人不过听竽籁。</span><br>
<span>虎倒龙颠委榛棘，泪痕血点垂胸臆。我有新诗何处吟，草堂自此无颜色。</span><br>
<span>八十、《洗兵马》</span><br>
<span>中兴诸将收山东，捷书日报清昼同。河广传闻一苇过，胡危命在破竹中。</span><br>
<span>祗残邺城不日得，独任朔方无限功。京师皆骑汗血马，回纥喂肉葡萄宫。</span><br>
<span>已喜皇威清海岱，常思仙仗过崆峒。三年笛里关山月，万国兵前草木风。</span><br>
<span>成王功大心转小，郭相谋深古来少。司徒清鉴悬明镜，尚书气与秋天杳。</span><br>
<span>二三豪俊为时出，整顿乾坤济时了。东走无复忆鲈鱼，南飞觉有安巢鸟。</span><br>
<span>青春复随冠冕入，紫禁正耐烟花绕。鹤禁通霄凤辇备，鸡鸣问寝龙楼晓。</span><br>
<span>攀龙附凤势莫当，天下尽化为侯王。汝等岂知蒙帝力，时来不得夸身强。</span><br>
<span>关中既留萧丞相，幕下复用张子房。张公一生江海客，身长九尺须眉苍。</span><br>
<span>征起适遇风云会，扶颠始知筹策良。青袍白马更何有，后汉今周喜再昌。</span><br>
<span>寸地尺天皆入贡，奇祥异瑞争来送。不知何国致白环，复道诸山得银瓮。</span><br>
<span>隐士休歌紫芝曲，词人解撰河清颂。田家望望惜雨干，布谷处处催春种。</span><br>
<span>淇上健儿归莫懒，城南思妇愁多梦。安得壮士挽天河，净洗甲兵长不用。</span><br>
</p><p><b>w108108: </b><br>
<span>grax 发表于 2020-2-2 21:33</span><br>
<span>天生我/材必有用 居然是敏感词</span><br>
<span>昔闻洞庭水，**岳阳楼。</span><br>
</p>]]></content:encoded>
      <guid isPermaLink="false">1911619[50-100]</guid>
    </item>
    <item>
      <title>假期我整理了这个：超长榜单，古代诗人50强，诗词选266首[0-50]</title>
      <link>https://bbs.saraba1st.com/2b/thread-1911619-1-1.html</link>
      <description>假期我整理了这个：超长榜单，古代诗人50强，诗词选266首&#13;

&#13;
前言：
&#13;
地址：https://mp.weixin.qq.com/s?__biz=MzA4ODc2MDI1OQ==&amp;mid=2649049055&amp;idx=1&amp;sn=66924bb3987c68b136989dfb405b5426&amp;chksm=8834ad73bf4324652f03e5729edbe805d56802ab780d582d7d81dbeff98de8a**adf3d3ee5e&amp;token=660472808&amp;lang=zh_CN#rd
&#13;
诗坛做点将录最流行，一般是按照水浒108将比拟，戏说诗坛人物成就和地位，比如晁盖对应谁，宋江对应谁，卢俊义又对应谁，趣味性强，一目了然，从清代乾嘉诗坛点将录开始，到现在网络诗坛点将录，层出不穷。但这个要一一对应，很麻烦，且重评语而无选诗，有趣味性，没太多实用性。毕竟做点将录，根本目的还应该在于诗嘛。
&#13;
鉴于此，特来做一个私人排行榜榜单，一是容易理解，二是重点在于诗。此外做几点说明：
&#13;
1、既然是私人榜单，一定是带着私人偏好和口味的，即，这个榜单并不客观反映诗人的诗词成就和历史地位，纯粹是个人口味的表达。
&#13;
2、为什么选50强？其实最便捷的是选10强，但你会发现很多光辉的名字会被舍掉， 增到20、30强仍然吃紧，所以索性整数选50强，但再多篇幅就太长了，选择做50强是综合斟酌的结果。
&#13;
3、这是一个主观的榜单，又因为中国诗人璨若星河，只选50个，必然会漏掉一大批大家，漏掉则有各种各样的取舍原因。
&#13;
比如，屈原这样的大家，必然是属于第一阵列的，但没有选，是因为他的代表作《离骚》太长，不适合放进去。其次，汉代文学大家不少，但还未到诗词的成熟阶段，因而也一概没选，因此这个榜单也可叫做：魏晋后古代诗人榜。再比如开一代风气的陈子昂，初唐四杰的其中三位，都足称大家，也没有放入，是因为他们的存在感由于后起之秀的光芒而略显稀薄了。当然更多人，所处时代都是一代文宗，文坛盟主或名士，成就与影响足可与选中的A、B++、B+级等并肩，但也因为偏好取舍，没有选入。所以下边列一个有资格入选但没有入选的报菜名(不止这些，只是示例），以表歉意，比如：
&#13;
屈原、宋玉、司马相如、贾谊、张衡、蔡邕、班固、东方朔、孔融、王璨、嵇康、左思、陆机、潘安、刘琨、江淹、陈子昂、杨炯、卢照邻、骆宾王、沈佺期、宋之问、杜审言、苏味道、刘长卿、高适、张九龄、元稹、罗隐、贾岛、孟郊、杜荀鹤、李益、韩翃、司空图、李璟、冯延巳、梅尧臣、苏舜钦、王禹偁、张先、林逋、朱淑真、曾巩、陈师道、陈与义、范成大、朱敦儒、张孝祥、吴文英、张炎、史达祖、王沂孙、萨都刺、杨维桢、刘基、宋濂、高启、李梦阳、陈子龙、李攀龙、王世贞、于谦、归有光、唐寅、张岱、李渔、钱谦益、吴伟业、龚鼎孳、屈大均、朱彝尊、陈维崧、王士祯、郑板桥、施润章、纪昀、赵翼、陈三立....等等，名单太长了，点到为止吧。
&#13;
古代诗人50强排行榜：
&#13;
A++
&#13;
李白、杜甫、陶渊明、王维、白居易、李商隐、苏轼、辛弃疾、李煜、孟浩然
&#13;
A+
&#13;
杜牧、刘禹锡、李贺、王勃、王昌龄、欧阳修、李清照、黄庭坚、陆游、元好问
&#13;
A
&#13;
曹操、曹植、阮籍、庾信、韩愈、柳宗元、范仲淹、王安石、柳永、秦观
&#13;
B++
&#13;
谢灵运、鲍照、谢眺、贺知章、张若虚、岑参、晏殊、晏几道、纳兰性德、龚自珍
&#13;
B+
&#13;
王之涣、韦应物、温庭钧、韦庄、贺铸、杨万里、周邦彦、姜夔、袁枚、黄景仁
&#13;
说明：
&#13;
1、
&#13;
50强榜单，分为5级：A++、A+、A、B++、B+每一级10名
&#13;
其中，A++每人选10首诗（李杜各20首）共120首，
&#13;
A+每人选5首（杜牧、刘禹锡各10首）共60首
&#13;
A之后30人每人选3首（阮籍、张若虚各只录1首），共86首
&#13;
总计266首诗词
&#13;
2、
&#13;
第一级中，唐6人，宋2人、晋1人、五代1人，唐人占比60%，顶尖流绝对主力；
&#13;
第二级中，唐5人，宋4人、元人1人，超一流唐仍是主力，宋人比例上升；
&#13;
第三级中，魏晋南北朝4人、唐2人、宋4人，一流中魏晋与宋平分秋色；
&#13;
第四级中，魏晋南北朝3人、唐3人、宋2人、清2人，近一流中，清开始出现；
&#13;
第五级中，唐4人，宋4人，清2人，次一流中，唐宋平分秋色，清占2席；
&#13;
从这个分级中，也能大致反映历代诗歌实力水平，唐20人，毫无争议的第一；宋16人，第二；魏晋南北朝8人，第三；清4人，第四；五代1人，因在顶尖流，第五；元1人，因在超一流，第六。所以按这个排名显示诗歌朝代实力排序，就是：唐、宋、魏晋南北朝、清、五代、元。
&#13;
2、选诗中包括组诗，组诗按照1首计算，有的全部录入，如杜甫的秋兴八首、咏怀古迹五首等，有的则是部分录入，如陶渊明的归田园居六首，只录3首，饮酒二十首，只录1首。目的就是保留最精华、经典的部分。像杜甫秋兴八首这种整体优秀的组诗，则也不避繁多，全部录入，目的也是保留精华经典。
&#13;
3、阮籍和张若虚，按例各有3首，但各只选1首（阮籍是组诗），因其代表作特出，其它诗作无法与之并肩。
&#13;
选诗堪称精华中的精华，记读赏鉴、普及陶冶，无所不便，敬请收藏。
&#13;
下面进入诗词选：
&#13;
A++级
&#13;
李白、杜甫、陶渊明、王维、白居易、李商隐、苏轼、辛弃疾、李煜、孟浩然
&#13;
每人选10首（李杜破例各20首）
&#13;
1、李白：
&#13;
【唐】
&#13;
歌行体：
&#13;
一、《将进酒·君不见黄河之水天上来》
&#13;
君不见黄河之水天上来，奔流到海不复回。
&#13;
君不见高堂明镜悲白发，朝如青丝暮成雪。
&#13;
人生得意须尽欢，莫使金樽空对月。
&#13;
**，千金散尽还复来。
&#13;
烹羊宰牛且为乐，会须一饮三百杯。
&#13;
岑夫子，丹丘生，将进酒，杯莫停。
&#13;
与君歌一曲，请君为我侧耳听。
&#13;
钟鼓馔玉不足贵，但愿长醉不复醒。
&#13;
古来圣贤皆寂寞，惟有饮者留其名。
&#13;
陈王昔时宴平乐，斗酒十千恣欢谑。
&#13;
主人何为言少钱，径须沽取对君酌。
&#13;
五花马，千金裘，
&#13;
呼儿将出换美酒，与尔同销万古愁。
&#13;
二、《蜀道难》
&#13;
噫吁嚱，危乎高哉！蜀道之难，难于上青天。
&#13;
蚕丛及鱼凫，开国何茫然。
&#13;
尔来四万八千岁，不与秦塞通人烟。
&#13;
西当太白有鸟道，可以横绝峨眉巅。
&#13;
地崩山摧壮士死，然后天梯石栈相钩连。
&#13;
上有六龙回日之高标，下有冲波逆折之回川。
&#13;
黄鹤之飞尚不得过，猿猱欲度愁攀援。
&#13;
青泥何盘盘，百步九折萦岩峦。
&#13;
扪参历井仰胁息，以手抚膺坐长叹。
&#13;
问君西游何时还？畏途巉岩不可攀。
&#13;
但见悲鸟号古木，雄飞雌从绕林间。
&#13;
又闻子规啼夜月，愁空山。
&#13;
蜀道之难,难于上青天，使人听此凋朱颜。
&#13;
连峰去天不盈尺，枯松倒挂倚绝壁。
&#13;
飞湍瀑流争喧豗，砯崖转石万壑雷。
&#13;
其险也如此，嗟尔远道之人胡为乎来哉！
&#13;
剑阁峥嵘而崔嵬，一夫当关，万夫莫开。
&#13;
所守或匪亲，化为狼与豺。
&#13;
朝避猛虎，夕避长蛇；磨牙吮血，杀人如麻。
&#13;
锦城虽云乐，不如早还家。
&#13;
蜀道之难，难于上青天，侧身西望长咨嗟。
&#13;
三、《梦游天姥吟留别》
&#13;
海客谈瀛洲，烟涛微茫信难求。
&#13;
越人语天姥，云霞明灭或可睹。
&#13;
天姥连天向天横，势拔五岳掩赤城。
&#13;
天台一万八千丈，对此欲倒东南倾。
&#13;
我欲因之梦吴越，一夜飞度镜湖月。
&#13;
湖月照我影，送我至剡溪。
&#13;
谢公宿处今尚在，渌水荡漾清猿啼。
&#13;
脚著**，身登青云梯。
&#13;
半壁见海日，空中闻天鸡。
&#13;
千岩万转路不定，迷花倚石忽已暝。
&#13;
熊咆龙吟殷岩泉，栗深林兮惊层巅。
&#13;
云青青兮欲雨，水澹澹兮生烟。
&#13;
列缺霹雳，丘峦崩摧。洞天石扉，訇然中开。
&#13;
青冥浩荡不见底，日月照耀金银台。
&#13;
霓为衣兮风为马，云之君兮纷纷而来下。
&#13;
虎鼓瑟兮鸾回车，仙之人兮列如麻。
&#13;
忽魂悸以魄动，恍惊起而长嗟。
&#13;
惟觉时之枕席，失向来之烟霞。
&#13;
世间行乐亦如此，古来万事东流水。
&#13;
别君去兮何时还，且放白鹿青崖间，
&#13;
须行即骑访名山。安能摧眉折腰事权贵，
&#13;
使我不得开心颜。
&#13;
四、《公无渡河·黄河西来决昆仑》
&#13;
黄河西来决昆仑，咆哮万里触龙门。波滔天，尧咨嗟。
&#13;
大禹理百川，儿啼不窥家。杀湍湮洪水，九州始蚕麻。
&#13;
其害乃去，茫然风沙。
&#13;
被发之叟狂而痴，清晨临流欲奚为。
&#13;
旁人不惜妻止之，公无渡河苦渡之。
&#13;
虎可搏，河难凭，公果溺死流海湄。
&#13;
有长鲸白齿若雪山，公乎公乎挂罥于其间，箜篌所悲竟不还。
&#13;
五、《宣州谢朓楼饯别校书叔云》
&#13;
弃我去者，昨日之日不可留；
&#13;
乱我心者，今日之日多烦忧。
&#13;
长风万里送秋雁，对此可以酣高楼。
&#13;
蓬莱文章建安骨，中间小谢又清发。
&#13;
俱怀逸兴壮思飞，欲上青天揽明月。
&#13;
抽刀断水水更流，举杯销愁愁更愁。
&#13;
人生在世不称意，明朝散发弄扁舟。
&#13;
六、《行路难 其一》
&#13;
金樽清酒斗十千，玉盘珍羞直万钱。
&#13;
停杯投箸不能食，拔剑四顾心茫然。
&#13;
欲渡黄河冰塞川，将登太行雪满山。
&#13;
闲来垂钓碧溪上，忽复乘舟梦日边。
&#13;
行路难，行路难，多歧路，今安在。
&#13;
长风破浪会有时，直挂云帆济沧海。
&#13;
其二
&#13;
大道如青天，我独不得出。
&#13;
羞逐长安社中儿，赤鸡白狗赌梨栗。
&#13;
弹剑作歌奏苦声，曳裾王门不称情。
&#13;
淮阴市井笑韩信，汉朝公卿忌贾生。
&#13;
君不见昔时燕家重郭隗，拥篲折节无嫌猜。
&#13;
剧辛乐毅感恩分，输肝剖胆效英才。
&#13;
昭王白骨萦蔓草，谁人更扫黄金台？
&#13;
行路难，归去来！
&#13;
其三
&#13;
有耳莫洗颍川水，有口莫食首阳蕨。
&#13;
含光混世贵无名，何用孤高比云月？
&#13;
吾观自古贤达人，功成不退皆殒身。
&#13;
子胥既弃吴江上，屈原终投湘水滨。
&#13;
陆机雄才岂自保？李斯税驾苦不早。
&#13;
华亭鹤唳讵可闻？上蔡苍鹰何足道？
&#13;
君不见吴中张翰称达生，秋风忽忆江东行。
&#13;
且乐生前一杯酒，何须身后千载名？
&#13;
七绝：
&#13;
七、《望庐山瀑布》
&#13;
日照香炉生紫烟，遥看瀑布挂前川。
&#13;
飞流直下三千尺，疑是银河落九天。
&#13;
八、《早发白帝城》
&#13;
朝辞白帝彩云间，千里江陵一日还。
&#13;
两岸猿声啼不住，轻舟已过万重山。
&#13;
九、《望天门山》
&#13;
天门中断楚江开，碧水东流至此回。
&#13;
两岸青山相对出，孤帆一片日边来。
&#13;
十、《峨眉山月歌》
&#13;
峨眉山月半轮秋，影入平羌江水流。
&#13;
夜发清溪向三峡，思君不见下渝州。
&#13;
十一、《送孟浩然之广陵》
&#13;
故人西辞黄鹤楼，烟花三月下扬州。
&#13;
孤帆远影碧空尽，唯见长江天际流。
&#13;
十二、《闻王昌龄左迁龙标，遥有此寄》
&#13;
杨花落尽子规啼，闻道龙标过五溪。
&#13;
我寄愁心与明月，随君直到夜郎西。
&#13;
七律：
&#13;
十三、《登金陵凤凰台》
&#13;
凤凰台上凤凰游，凤去台空江自流。
&#13;
吴宫花草埋幽径，晋代衣冠成古丘。
&#13;
三山半落青天外，二水中分白鹭洲。
&#13;
总为浮云能蔽日，长安不见使人愁。
&#13;
五绝：
&#13;
十三、《静夜思》
&#13;
床前明月光，疑是地上霜。
&#13;
举头望明月，低头思故乡。
&#13;
五律：
&#13;
十四、《送友人》
&#13;
青山横北郭，白水绕东城。
&#13;
此地一为别，孤蓬万里征。
&#13;
浮云游子意，落日故人情。
&#13;
挥手自兹去，萧萧班马鸣。
&#13;
十五、《渡荆门送别》
&#13;
渡远荆门外，来从楚国游。
&#13;
山随平野尽，江入大荒流。
&#13;
月下飞天境，云生结海楼。
&#13;
仍怜故乡水，万里送行舟。
&#13;
五古：
&#13;
十六、《关山月》
&#13;
明月出天山，苍茫云海间。长风几万里，吹度玉门关。
&#13;
汉下白登道，胡窥青海湾。由来征战地，不见有人还。
&#13;
戍客望边邑，思归多苦颜。高楼当此夜，叹息未应闲。
&#13;
十七、《侠客行》
&#13;
赵客缦胡缨，吴钩霜雪明。银鞍照白马，飒沓如流星。
&#13;
十步杀一人，千里不留行。事了拂衣去，深藏身与名。
&#13;
闲过信陵饮，脱剑膝前横。将炙啖朱亥，持觞劝侯嬴。
&#13;
三杯吐然诺，五岳倒为轻。眼花耳热后，意气素霓生。
&#13;
救赵挥金槌，邯郸先震惊。千秋二壮士，煊赫大梁城。
&#13;
纵死侠骨香，不惭世上英。谁能书阁下，白首太玄经。
&#13;
七古：
&#13;
十八、《把酒问月》
&#13;
青天有月来几时，我今停杯一问之：人攀明月不可得，月行却与人相随？
&#13;
皎如飞镜临丹阙，绿烟灭尽清辉发？但见宵从海上来，宁知晓向云间没？
&#13;
白兔捣药秋复春，嫦娥孤栖与谁邻？今人不见古时月，今月曾经照古人。
&#13;
古人今人若流水，共看明月皆如此。唯愿当歌对酒时，月光长照金樽里。
&#13;
词：
&#13;
二十、《忆秦娥·箫声咽》
&#13;
箫声咽，秦娥梦断秦楼月。秦楼月，年年柳色，灞陵伤别。
&#13;
乐游原上清秋节，咸阳古道音尘绝。音尘绝，西风残照，汉家陵阙。
&#13;
2、杜甫
&#13;
【唐】
&#13;
七律：
&#13;
一、《登高》
&#13;
风急天高猿啸哀，渚清沙白鸟飞回。
&#13;
无边落木萧萧下，不尽长江滚滚来。
&#13;
万里悲秋常作客，百年多病独登台。
&#13;
艰难苦恨繁霜鬓，潦倒新停浊酒杯。
&#13;
二、《登楼》
&#13;
花近高楼伤客心，万方多难此登临。
&#13;
锦江春色来天地，玉垒浮云变古今。
&#13;
北极朝廷终不改，西山寇盗莫相侵。
&#13;
可怜后主还祠庙，日暮聊为梁甫吟。
&#13;
三、《秋兴八首》
&#13;
其一
&#13;
玉露凋伤枫树林，巫山巫峡气萧森。
&#13;
江间波浪兼天涌，塞上风云接地阴。
&#13;
丛菊两开他日泪，孤舟一系故园心。
&#13;
寒衣处处催刀尺，白帝城高急暮砧。
&#13;
其二
&#13;
夔府孤城落日斜，每依北斗望京华。
&#13;
听猿实下三声泪，奉使虚随八月槎。
&#13;
画省香炉违伏枕，山楼粉堞隐悲笳。
&#13;
请看石上藤萝月，已映洲前芦荻花。
&#13;
其三
&#13;
千家山郭静朝晖，日日江楼坐翠微。
&#13;
信宿渔人还泛泛，清秋燕子故飞飞。
&#13;
匡衡抗疏功名薄，刘向传经心事违。
&#13;
同学少年多不贱，五陵衣马自轻肥。
&#13;
其四
&#13;
闻道长安似弈棋，百年世事不胜悲。
&#13;
王侯第宅皆新主，文武衣冠异昔时。
&#13;
直北关山金鼓振，征西车马羽书驰。
&#13;
鱼龙寂寞秋江冷，故国平居有所思。
&#13;
其五
&#13;
蓬莱宫阙对南山，承露金茎霄汉间。
&#13;
西望瑶池降王母，东来紫气满函关。
&#13;
云移雉尾开宫扇，日绕龙鳞识圣颜。
&#13;
一卧沧江惊岁晚，几回青琐点朝班。
&#13;
其六
&#13;
瞿塘峡口曲江头，万里风烟接素秋。
&#13;
花萼夹城通御气，芙蓉小苑入边愁。
&#13;
珠帘绣柱围黄鹄，锦缆牙樯起白鸥。
&#13;
回首可怜歌舞地，秦中自古帝王州。
&#13;
其七
&#13;
昆明池水汉时功，武帝旌旗在眼中。
&#13;
织女机丝虚夜月，石鲸鳞甲动秋风。
&#13;
波漂菰米沉云黑，露冷莲房坠粉红。
&#13;
关塞极天惟鸟道，江湖满地一渔翁。
&#13;
其八
&#13;
昆吾御宿自逶迤，紫阁峰阴入渼陂。
&#13;
香稻啄馀鹦鹉粒，碧梧栖老凤凰枝。
&#13;
佳人拾翠春相问，仙侣同舟晚更移。
&#13;
彩笔昔曾干气象，白头吟望苦低垂。
&#13;
四、《九日蓝田崔氏庄》
&#13;
老去悲秋强自宽，兴来今日尽君欢。
&#13;
羞将短发还吹帽，笑倩旁人为正冠。
&#13;
蓝水远从千涧落，玉山高并两峰寒。
&#13;
明年此会知谁健？醉把茱萸仔细看。
&#13;
五、《蜀相》
&#13;
丞相祠堂何处寻，锦官城外柏森森。
&#13;
映阶碧草自春色，隔叶黄鹂空好音。
&#13;
三顾频烦天下计，两朝开济老臣心。
&#13;
出师未捷身先死，长使英雄泪满襟。
&#13;
六、《闻官军收河南河北》
&#13;
剑外忽传收蓟北，初闻涕泪满衣裳。
&#13;
却看妻子愁何在，漫卷诗书喜欲狂。
&#13;
白日放歌须纵酒，青春作伴好还乡。
&#13;
即从巴峡穿巫峡，便下襄阳向洛阳。
&#13;
七、《咏怀古迹五首》
&#13;
其一
&#13;
支离东北风尘际，漂泊西南天地间。
&#13;
三峡楼台淹日月，五溪衣服共云山。
&#13;
羯胡事主终无赖，词客哀时且未还。
&#13;
庾信平生最萧瑟，暮年诗赋动江关。
&#13;
其二
&#13;
摇落深知宋玉悲，风流儒雅亦吾师。
&#13;
怅望千秋一洒泪，萧条异代不同时。
&#13;
江山故宅空文藻，云雨荒台岂梦思。
&#13;
最是楚宫俱泯灭，舟人指点到今疑。
&#13;
其三
&#13;
群山万壑赴荆门，生长明妃尚有村。
&#13;
一去紫台连朔漠，独留青冢向黄昏。
&#13;
画图省识春风面，环佩空归月夜魂。
&#13;
千载琵琶作胡语，分明怨恨曲中论。
&#13;
其四
&#13;
蜀主窥吴幸三峡，崩年亦在永安宫。
&#13;
翠华想像空山里，玉殿虚无野寺中。
&#13;
古庙杉松巢水鹤，岁时伏腊走村翁。
&#13;
武侯祠屋常邻近，一体君臣祭祀同。
&#13;
其五
&#13;
诸葛大名垂宇宙，宗臣遗像肃清高。
&#13;
三分割据纡筹策，万古云霄一羽毛。
&#13;
伯仲之间见伊吕，指挥若定失萧曹。
&#13;
福移汉祚难恢复，志决身歼军务劳。
&#13;
七绝：
&#13;
八、《绝句》
&#13;
两个黄鹂鸣翠柳，一行白鹭上青天。
&#13;
窗含西岭千秋雪，门泊东吴万里船。
&#13;
五律：
&#13;
九、《望岳》
&#13;
岱宗夫如何，齐鲁青未了。
&#13;
造化钟神秀，阴阳割昏晓。
&#13;
荡胸生曾云，决眦入归鸟。
&#13;
会当凌绝顶，一览众山小。
&#13;
十、《春望》
&#13;
国破山河在，城春草木深。
&#13;
感时花溅泪，恨别鸟惊心。
&#13;
烽火连三月，家书抵万金。
&#13;
白头搔更短，浑欲不胜簪。
&#13;
十一、《春夜喜雨》
&#13;
好雨知时节，当春乃发生。
&#13;
随风潜入夜，润物细无声。
&#13;
野径云俱黑，江船火独明。
&#13;
晓看红湿处，花重锦官城。
&#13;
十二、《登岳阳楼》
&#13;
昔闻洞庭水，今上岳阳楼。
&#13;
吴楚东南坼，乾坤日夜浮。
&#13;
亲朋无一字，老病有孤舟。
&#13;
戎马关山北，凭轩涕泗流。
&#13;
十三、《旅夜书怀》
&#13;
细草微风岸，危樯独夜舟。
&#13;
星垂平野阔，月涌大江流。
&#13;
名岂文章著，官因老病休。
&#13;
飘飘何所似，天地一沙鸥。
&#13;
十四、《月夜》
&#13;
今夜鄜州月，闺中只独看。
&#13;
遥怜小儿女，未解忆长安。
&#13;
香雾云鬟湿，清辉玉臂寒。
&#13;
何时倚虚幌，双照泪痕干。
&#13;
十五、《月夜忆舍弟》
&#13;
戍鼓断人行，秋边一雁声。
&#13;
露从今夜白，月是故乡明。
&#13;
有弟皆分散，无家问死生。
&#13;
寄书长不避，况乃未休兵。
&#13;
十六、《天末怀李白》
&#13;
凉风起天末，君子意如何。
&#13;
鸿雁几时到，江湖秋水多。
&#13;
文章憎命达，魑魅喜人过。
&#13;
应共冤魂语，投诗赠汨罗。
&#13;
五古：
&#13;
十七、《 赠卫八处士》
&#13;
人生不相见，动如参与商。今夕复何夕，共此灯烛光。
&#13;
少壮能几时？鬓发各已苍。访旧半为鬼，惊呼热中肠。
&#13;
焉知二十载，重上君子堂。昔别君未婚，儿女忽成行。
&#13;
怡然敬父执，问我来何方？问答乃未已，驱儿罗酒浆。
&#13;
夜雨剪春韭，新炊间黄粱。主称会面难，一举累十觞。
&#13;
十觞亦不醉，感子故意长。明日隔山岳，世事两茫茫。
&#13;
十八、《石壕吏》
&#13;
暮投石壕村，有吏夜捉人。老翁逾墙走，老妇出门看。
&#13;
吏呼一何怒，妇啼一何苦。听妇前致词，三男邺城戍。
&#13;
一男附书至，二男新战死。存者且偷生，死者长已矣。
&#13;
室中更无人，惟有乳下孙。有孙母未去，出入无完裙。
&#13;
老妪力虽衰，请从吏夜归。急应河阳役，犹得备晨炊。
&#13;
夜久语声绝，如闻泣幽咽。天明登前途，独与老翁别。
&#13;
十九、《奉赠韦左丞丈二十二韵》
&#13;
纨袴不饿死，儒冠多误身。丈人试静听，贱子请具陈。
&#13;
甫昔少年日，早充观国宾。读书破万卷，下笔如有神。
&#13;
赋料扬雄敌，诗看子建亲。李邕求识面，王翰愿卜邻。
&#13;
自谓颇挺出，立登要路津。致君尧舜上，再使风俗淳。
&#13;
此意竟萧条，行歌非隐沦。骑驴三十载，旅食京华春。
&#13;
朝扣富儿门，暮随肥马尘。残杯与冷炙，到处潜悲辛。
&#13;
主上顷见征，欻然欲求伸。青冥却垂翅，蹭蹬无纵鳞。
&#13;
甚愧丈人厚，甚知丈人真。每于百僚上，猥诵佳句新。
&#13;
窃效贡公喜，难甘原宪贫。焉能心怏怏，只是走踆踆。
&#13;
今欲东入海，即将西去秦。尚怜终南山，回首清渭滨。
&#13;
常拟报一饭，况怀辞大臣。白鸥没浩荡，万里谁能驯。
&#13;
歌行体：
&#13;
二十、《茅屋为秋风所破歌》
&#13;
八月秋高风怒号，卷我屋上三重茅。
&#13;
茅飞渡江洒江郊，高者挂罥长林梢，下者飘转沉塘坳。
&#13;
南村群童欺我老无力，忍能对面为盗贼，公然抱茅入竹去。
&#13;
唇焦口燥呼不得，归来倚杖自叹息。
&#13;
俄顷风定云墨色，秋天漠漠向昏黑。
&#13;
布衾多年冷似铁，娇儿恶卧踏里裂。
&#13;
床头屋漏无干处，雨脚如麻未断绝。
&#13;
自经丧乱少睡眠，长夜沾湿何由彻？
&#13;
安得广厦千万间，大庇天下寒士俱欢颜，风雨不动安如山！
&#13;
呜呼！何时眼前突兀见此屋，吾庐独破受冻死亦足！
&#13;
3、陶渊明
&#13;
【东晋】
&#13;
五言诗：
&#13;
一、《归园田居六首其一》
&#13;
少无适俗韵，性本爱丘山。误入尘网中，一去三十年。
&#13;
羁鸟恋旧林，池鱼思故渊。开荒南野际，守拙归园田。
&#13;
方宅十余亩，草屋八九间。榆柳荫后檐，桃李罗堂前。
&#13;
暧暧远人村，依依墟里烟。狗吠深巷中，鸡鸣桑树颠。
&#13;
户庭无尘杂，虚室有余闲。久在樊笼里，复得返自然。
&#13;
其三
&#13;
种豆南山下，草盛豆苗稀。晨兴理荒秽，带月荷锄归。
&#13;
道狭草木长，夕露沾我衣。衣沾不足惜，但使愿无违。
&#13;
二、《饮酒二十首 其五》
&#13;
结庐在人境，而无车马喧。问君何能尔？心远地自偏。
&#13;
采菊东篱下，悠然见南山。山气日夕佳，飞鸟相与还。
&#13;
此中有真意，欲辨已忘言。
&#13;
三、《读山海经十三首 其一》
&#13;
孟夏草木长，绕屋树扶疏。众鸟欣有托，吾亦爱吾庐。
&#13;
既耕亦已种，时还读我书。穷巷隔深辙，颇回故人车。
&#13;
欢然酌春酒，摘我园中蔬。微雨从东来，好风与之俱。
&#13;
泛览周王传，流观山海图。俯仰终宇宙，不乐复何如。
&#13;
其十
&#13;
精卫衔微木，将以填沧海。刑天舞干戚，猛志固常在。
&#13;
同物既无虑，化去不复悔。徒设在昔心，良辰讵可待。
&#13;
四、《杂诗十二首》
&#13;
其一
&#13;
人生无根蒂，飘如陌上尘。分散逐风转，此已非常身。
&#13;
落地为兄弟，何必骨肉亲。得欢当作乐，斗酒聚比邻。
&#13;
盛年不重来，一日难再晨。及时当勉励，岁月不待人。
&#13;
 其二
&#13;
白日沦西阿，素月出东岭。遥遥万里辉，荡荡空中景。
&#13;
风来入房户，夜中枕席冷。气变悟时易，不眠知夕永。
&#13;
欲言无予和，挥杯劝孤影。日月掷人去，有志不获骋。
&#13;
念此怀悲凄，终晓不能静。
&#13;
五、《形影神三首其三神释》
&#13;
大钧无私力，万理自森著。人为三才中，岂不以我故。
&#13;
与君虽异物，生而相依附。结托既喜同，安得不相语。
&#13;
三皇大圣人，今复在何处？彭祖爱永年，欲留不得住。
&#13;
老少同一死，贤愚无复数。日醉或能忘，将非促龄具？
&#13;
立善常所欣，谁当为汝誉？甚念伤吾生，正宜委运去。
&#13;
纵浪大化中，不喜亦不惧。应尽便须尽，无复独多虑。
&#13;
六、《咏荆轲》
&#13;
燕丹善养士，志在报强嬴。招集百夫良，岁暮得荆卿。
&#13;
君子死知己，提剑出燕京；素骥鸣广陌，慷慨送我行。
&#13;
雄发指危冠，猛气冲长缨。饮饯易水上，四座列群英。
&#13;
渐离击悲筑，宋意唱高声。萧萧哀风逝，淡淡寒波生。
&#13;
商音更流涕，羽奏壮士惊。心知去不归，且有后世名。
&#13;
登车何时顾，飞盖入秦庭。凌厉越万里，逶迤过千城。
&#13;
图穷事自至，豪主正怔营。惜哉剑术疏，奇功遂不成。
&#13;
其人虽已没，千载有馀情。
&#13;
七、《移居二首其一》
&#13;
昔欲居南村，非为卜其宅。闻多素心人，乐与数晨夕。
&#13;
怀此颇有年，今日从兹役。敝庐何必广，取足蔽床席。
&#13;
邻曲时时来，抗言谈在昔。奇文共欣赏，疑义相与析。
&#13;
八、《拟挽歌辞三首其三》
&#13;
荒草何茫茫，白杨亦萧萧。严霜九月中，送我出远郊。
&#13;
四面无人居，高坟正嶣峣。马为仰天鸣，风为自萧条。
&#13;
幽室一已闭，千年不复朝。千年不复朝，贤达无奈何。
&#13;
向来相送人，各自还其家。亲戚或余悲，他人亦已歌。
&#13;
死去何所道，托体同山阿。
&#13;
四言诗：
&#13;
九、《停云》
&#13;
其一
&#13;
霭霭停云，濛濛时雨。
&#13;
八表同昏，平路伊阻。
&#13;
静寄东轩，春醪独抚。
&#13;
良朋悠邈，搔首延伫。
&#13;
其二
&#13;
停云霭霭，时雨濛濛。
&#13;
八表同昏，平陆成江。
&#13;
有酒有酒，闲饮东窗。
&#13;
愿言怀人，舟车靡从。
&#13;
其三
&#13;
东园之树，枝条载荣。
&#13;
竞用新好，以招余情。
&#13;
人亦有言：日月于征。
&#13;
安得促席，说彼平生。
&#13;
其四
&#13;
翩翩飞鸟，息我庭柯。
&#13;
敛翮闲止，好声相和。
&#13;
岂无他人，念子实多。
&#13;
愿言不获，抱恨如何。
&#13;
十、《时运》
&#13;
其一
&#13;
迈迈时运，穆穆良朝。
&#13;
袭我春服，薄言东郊。
&#13;
山涤馀霭，宇暧微霄。
&#13;
有风自南，翼彼新苗。
&#13;
其二
&#13;
洋洋平潭，乃漱乃濯。
&#13;
邈邈遐景，载欣载瞩。
&#13;
人亦有言，称心易足。
&#13;
挥兹一觞，陶然自乐。
&#13;
其三
&#13;
延目中流，悠想清沂。
&#13;
童冠齐业，闲咏以归。
&#13;
我爱其挣，寤寐交挥。
&#13;
但恨殊世，邈不可追。
&#13;
其四
&#13;
斯晨斯夕，言息其庐。
&#13;
花药分列，林竹翳如。
&#13;
清琴横床，浊酒半壶。
&#13;
黄唐莫逮，慨独在余。
&#13;
4、王维
&#13;
【唐】
&#13;
五律：
&#13;
一、《山居秋暝》
&#13;
空山新雨后，天气晚来秋。
&#13;
明月松间照，清泉石上流。
&#13;
竹喧归浣女，莲动下渔舟。
&#13;
随意春芳歇，王孙自可留。
&#13;
二、《终南别业》
&#13;
中岁颇好道，晚家南山陲。
&#13;
兴来每独往，胜事空自知。
&#13;
行到水穷处，坐看云起时。
&#13;
偶然值林叟，谈笑无还期。
&#13;
三、《终南山》
&#13;
太乙近天都，连山到海隅。
&#13;
白云回望合，青霭入看无。
&#13;
分野中峰变，阴晴众壑殊。
&#13;
欲投人处宿，隔水问樵夫。
&#13;
四、《汉江临眺》
&#13;
楚塞三湘接，荆门九派通。
&#13;
江流天地外，山色有无中。
&#13;
郡邑浮前浦，波澜动远空。
&#13;
襄阳好风日，留醉与山翁。
&#13;
五绝：
&#13;
五、《鸟鸣涧》
&#13;
人闲桂花落，夜静春山空。
&#13;
月出惊山鸟，时鸣春涧中。
&#13;
六、《竹里馆》
&#13;
独坐幽篁里，弹琴复长啸。
&#13;
深林人不知，明月来相照。
&#13;
七、《辛夷坞》
&#13;
木末芙蓉花，山中发红萼。
&#13;
涧户寂无人，纷纷开且落。
&#13;
八、《红豆》
&#13;
红豆生南国，春来发几枝。
&#13;
愿君多采撷，此物最相思。
&#13;
七绝：
&#13;
九、《送元二使安西》
&#13;
渭城朝雨浥轻尘，客舍青青柳色新。
&#13;
劝君更尽一杯酒，西出阳关无故人。
&#13;
十、《九月九日忆山东兄弟》
&#13;
独在异乡为异客，每逢佳节倍思亲。
&#13;
遥知兄弟登高处，遍插茱萸少一人。
&#13;
5、白居易：
&#13;
歌行体：
&#13;
一、《长恨歌》
&#13;
汉皇重色思倾国，御宇多年求不得。杨家有女初长成，养在深闺人未识。
&#13;
天生丽质难自弃，一朝选在君王侧。回眸一笑百媚生，六宫粉黛无颜色。
&#13;
春寒赐浴华清池，温泉水滑洗凝脂。侍儿扶起娇无力，始是新承恩泽时。
&#13;
云鬓花颜金步摇，芙蓉帐暖度春宵。春宵苦短日高起，从此君王不早朝。
&#13;
承欢侍宴无闲暇，春从春游夜专夜。后宫佳丽三千人，三千宠爱在一身。
&#13;
金屋妆成娇侍夜，玉楼宴罢醉和春。姊妹弟兄皆列士，可怜光采生门户。
&#13;
遂令天下父母心，不重生男重生女。骊宫高处入青云，仙乐风飘处处闻。
&#13;
缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。
&#13;
九重城阙烟尘生，千乘万骑西南行。翠华摇摇行复止，西出都门百余里。
&#13;
六军不发无奈何，宛转蛾眉马前死。花钿委地无人收，翠翅金雀玉搔头。
&#13;
君王掩面救不得，回看血泪相和流。黄埃散漫风萧索，云栈萦纡登剑阁。
&#13;
峨嵋山下少人行，旌旗无光日色薄。蜀江水碧蜀山青，圣主朝朝暮暮情。
&#13;
行宫见月伤心色，夜雨闻铃断肠声。天旋地转回龙驭，至此踌躇不能去。
&#13;
马嵬坡下泥土中，不见玉颜空死处。君臣相顾尽沾衣，东望都门信马归。
&#13;
归来池苑皆依旧，太液芙蓉未央柳。芙蓉如面柳如眉，对此如何不泪垂。
&#13;
春风桃李花开日，秋雨梧桐叶落时。西宫南内多秋草，落叶满阶红不扫。
&#13;
梨园弟子白发新，椒房阿监青娥老。夕殿萤飞思悄然，孤灯挑尽未成眠。
&#13;
迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。
&#13;
悠悠生死别经年，魂魄不曾来入梦。临邛道士鸿都客，能以精诚致魂魄。
&#13;
为感君王辗转思，遂教方士殷勤觅。排空驭气奔如电，升天入地求之遍。
&#13;
上穷碧落下黄泉，两处茫茫皆不见。忽闻海上有仙山，山在虚无缥缈间。
&#13;
楼阁玲珑五云起，其中绰约多仙子。中有一人字太真，雪肤花貌参差是。
&#13;
金阙西厢叩玉扇，转教小玉报双成。闻道汉家天子使，九华帐里梦魂惊。
&#13;
揽衣推枕起徘徊，珠箔银屏迤逦开。云髻半偏新睡觉，花冠不整下堂来。
&#13;
风吹仙袂飘飖举，犹似霓裳羽衣舞。玉容寂寞泪阑干，梨花一枝春带雨。
&#13;
含情凝睇谢君王，一别音容两渺茫。昭阳殿里恩爱绝，蓬莱宫中日月长。
&#13;
回头下望人寰处，不见长安见尘雾。唯将旧物表深情，钿合金钗寄将去。
&#13;
钗留一股合一扇，钗擘黄金合分钿。但教心似金钿坚，天上人间会相见。
&#13;
临别殷勤重寄词，词中有誓两心知。七月七日长生殿，夜半无人私语时。
&#13;
在天愿作比翼鸟，在地愿为连理枝。天长地久有时尽，此恨绵绵无绝期。
&#13;
二、《琵琶行》
&#13;
浔阳江头夜送客，枫叶荻花秋瑟瑟。主人下马客在船，举酒欲饮无管弦。
&#13;
醉不成欢惨将别，别时茫茫江浸月。忽闻水上琵琶声，主人忘归客不发。
&#13;
寻声暗问弹者谁，琵琶声停欲语迟。移船相近邀相见，添酒回灯重开宴。
&#13;
千呼万唤始出来，犹抱琵琶半遮面。转轴拨弦三两声，未成曲调先有情。
&#13;
弦弦掩抑声声思，似诉平生不得志。低眉信手续续弹，说尽心中无尽事。
&#13;
轻拢慢拈抹复挑，初为霓裳后六幺。大弦嘈嘈如急雨，小弦切切如私语。
&#13;
嘈嘈切切错杂弹，大珠小珠落玉盘。间关莺语花底滑，幽咽泉流冰下难。
&#13;
水泉冷涩弦凝绝，凝绝不通声暂歇。别有幽愁暗恨生，此时无声胜有声。
&#13;
银瓶乍破水浆迸，铁骑突出刀**鸣。曲终收拨当心画，四弦一声如裂帛。
&#13;
东船西舫悄无言，唯见江心秋月白。沉吟放拨插弦中，整顿衣裳起敛客。
&#13;
自言本是京城女，家在虾蟆陵下住。十三学得琵琶成，名属教坊第一部。
&#13;
曲罢常教善才服，妆成每被秋娘妒。五陵年少争缠头，一曲红绡不知数。
&#13;
钿头云篦击节碎，血色罗裙翻酒污。今年欢笑复明年，秋月春风等闲度。
&#13;
弟弟从军阿姨死，暮去朝来颜色故。门前冷落鞍马稀，老大嫁作商人妇。
&#13;
商人重利轻别离，前月浮梁买茶去。去来江口空守船，绕船明月江水寒。
&#13;
夜深忽梦少年事，梦啼妆泪红阑干。我闻琵琶已叹息，又闻此语重唧唧。
&#13;
同是天涯沦落人，相逢何必曾相识。我从去年辞帝京，谪居卧病浔阳城。
&#13;
浔阳地僻无音乐，终岁不闻丝竹声。住近湓江地低湿，黄庐苦竹绕宅生。
&#13;
其间旦暮闻何物，杜鹃啼血猿哀鸣。春江花朝秋月夜，往往取酒还独倾。
&#13;
岂无山歌与村笛？呕哑嘲哳难为听。今夜闻君琵琶语，如听仙乐耳暂明。
&#13;
莫辞更坐弹一曲，为君翻作琵琶行。感我此言良久立，却坐促弦弦转急。
&#13;
凄凄不似向前声，满座重闻皆掩泣。座中泣下谁最多，江州司马青衫湿。
&#13;
三、《卖炭翁》
&#13;
卖炭翁，伐薪烧炭南山中。满面尘灰烟火色，两鬓苍苍十指黑。
&#13;
卖炭得钱何所营？身上衣裳口中食。可怜身上衣正单，心忧炭贱愿天寒。
&#13;
夜来城外一尺雪，晓驾炭车辗冰辙。牛困人饥日已高，市南门外泥中歇。
&#13;
翩翩两骑来是谁？黄衣使者白衫儿。手把文书口称敕，回车叱牛牵向北。
&#13;
一车炭，千余斤，官使驱将惜不得。半匹红纱一丈绫，系向牛头充炭直。
&#13;
七律：
&#13;
四、《钱塘湖春行》
&#13;
孤山寺北贾亭西，水面初平云脚低。
&#13;
几处早莺争暖树，谁家新燕啄春泥。
&#13;
乱花渐欲迷人眼，浅草才能没马蹄。
&#13;
最爱湖东行不足，绿杨阴里白沙堤。
&#13;
七绝：
&#13;
五、《大林寺桃花》
&#13;
人间四月芳菲尽，山寺桃花始盛开。
&#13;
长恨春归无觅处，不知转入此中来。
&#13;
六、《暮江吟》
&#13;
一道残阳铺水中，半江瑟瑟半江红。
&#13;
可怜九月初三夜，露似珍珠月似弓。
&#13;
五律：
&#13;
七、《赋得古原草送别》
&#13;
离离原上草，一岁一枯荣。
&#13;
野火烧不尽，春风吹又生。
&#13;
远芳侵古道，晴翠接荒城。
&#13;
又送王孙去，萋萋满别情。
&#13;
五绝：
&#13;
八、《问刘十九》
&#13;
绿蚁新醅酒，红泥小火炉。
&#13;
晚来天欲雪，能饮一杯无。
&#13;
词：
&#13;
九、《忆江南·江南好》
&#13;
江南好，风景旧曾谙。日出江花红胜火，春来江水绿如蓝，能不忆江南。
&#13;
十、《长相思·汴水流》
&#13;
汴水流，泗水流，流到瓜洲古渡头，吴山点点愁。
&#13;
思悠悠，恨悠悠，恨到归时方始休，月明人倚楼。
&#13;
6、李商隐
&#13;
七律：
&#13;
一、《无题》
&#13;
相见时难别亦难，东风无力百花残。
&#13;
春蚕到死丝方尽，蜡炬成灰泪始干。
&#13;
晓镜但愁云鬓改，夜吟应觉月光寒。
&#13;
蓬山此去无多路，青鸟殷勤为探看。
&#13;
二、《无题二首》
&#13;
其一
&#13;
昨夜星辰昨夜风，画楼西畔桂堂东。
&#13;
身无彩凤双飞翼，心有灵犀一点通。
&#13;
隔座送钩春酒暖，分曹射覆蜡灯红。
&#13;
嗟余听鼓应官去，走马兰台类转蓬。
&#13;
其二
&#13;
闻道阊门萼绿华，昔年相望抵天涯。
&#13;
岂知一夜秦楼客，偷看吴王苑内花
&#13;
三、《无题二首》
&#13;
其一
&#13;
凤尾香罗薄几重，碧文圆顶夜深缝。
&#13;
扇裁月魄羞难掩，车走雷声语未通。
&#13;
曾是寂寥金烬暗，断无消息石榴红。
&#13;
斑骓只系垂杨岸，何处西南待好风。
&#13;
其二
&#13;
重帏深下莫愁堂，卧后清宵细细长。
&#13;
神女生涯元是梦，小姑居处本无郎。
&#13;
风波不信菱枝弱，月露谁教桂叶香。
&#13;
直道相思了无益，未妨惆怅是清狂。
&#13;
四、《无题四首》
&#13;
其一
&#13;
来是空言去绝踪，月斜楼上五更钟。
&#13;
梦为远别啼难唤，书被催成墨未浓。
&#13;
蜡照半笼金翡翠，麝薰微度绣芙蓉。
&#13;
刘郎已恨蓬山远，更隔蓬山一万重。
&#13;
其二
&#13;
飒飒东风细雨来，芙蓉塘外有轻雷。
&#13;
金蟾啮锁烧香入，玉虎牵丝汲井回。
&#13;
贾氏窥帘韩掾少，宓妃留枕魏王才。
&#13;
春心莫共花争发，一寸相思一寸灰。
&#13;
五、《锦瑟》
&#13;
锦瑟无端五十弦，一弦一柱思华年。
&#13;
庄生晓梦迷蝴蝶，望帝春心托杜鹃。
&#13;
沧海月明珠有泪，蓝田日暖玉生烟。
&#13;
此情可待成追忆，只是当时已惘然。
&#13;
六、《马嵬》
&#13;
海外徒闻更九州，他生未卜此生休。
&#13;
空闻虎旅传宵柝，无复鸡人报晓筹。
&#13;
此日六军同驻马，当时七夕笑牵牛。
&#13;
如何四纪为天子，不及卢家有莫愁。
&#13;
七绝：
&#13;
七、《夜雨寄北》
&#13;
君问归期未有期，巴山夜雨涨秋池。
&#13;
何当共剪西窗烛，却话巴山夜雨时。
&#13;
八、《嫦娥》
&#13;
云母屏风烛影深，长河渐落晓星沉。
&#13;
嫦娥应悔偷灵药，碧海青天夜夜心。
&#13;
九、《贾生》
&#13;
宣室求贤访逐臣，贾生才调更无伦。
&#13;
可怜夜半虚前席，不问苍生问鬼神。
&#13;
五绝：
&#13;
十、《登乐游原》
&#13;
向晚意不适，驱车登古原。
&#13;
夕阳无限好，只是近黄昏。
&#13;
7、苏轼：
&#13;
【宋】
&#13;
词：
&#13;
一、《念奴娇 赤壁怀古》
&#13;
大江东去，浪淘尽，千古风流人物。故垒西边，人道是，三国周郎赤壁。乱石穿空，惊涛拍岸，卷起千堆雪。江山如画，一时多少豪杰。
&#13;
遥想公瑾当年，小乔初嫁了，雄姿英发。羽扇纶巾，谈笑间，樯橹灰飞烟灭。故国神游，多情应笑我，早生华发。人生如梦，一尊还酹江月。
&#13;
二、《水调歌头·明月几时有》
&#13;
明月几时有，把酒问青天。不知天上宫阙，今夕是何年？我欲乘风归去，又恐琼楼玉宇，高处不胜寒。起舞弄清影，何似在人间！
&#13;
转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。
&#13;
三、《江城子 乙卯正月二十日夜记梦》
&#13;
十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。
&#13;
夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。
&#13;
四、《定风波·莫听穿林打叶声》
&#13;
莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。
&#13;
料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。
&#13;
五、《临江仙·夜饮东坡醒复醉》
&#13;
夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。
&#13;
长恨此身非我有，何时忘却营营。夜阑风静縠纹平。小舟从此逝，江海寄余生。
&#13;
六、《行香子·述怀》
&#13;
清夜无尘。月色如银。酒斟时、须满十分。浮名浮利，虚苦劳神。叹隙中驹，石中火，梦中身。
&#13;
虽抱文章，开口谁亲。且陶陶、乐尽天真。几时归去，作个闲人。对一张琴，一壶酒，一溪云。
&#13;
七、《行香子·过七里濑》
&#13;
一叶舟轻，双桨鸿惊。水天清、影湛波平。鱼翻藻鉴，鹭点烟汀。过沙溪急，霜溪冷，月溪明。
&#13;
重重似画，曲曲如屏。算当年、虚老严陵。君臣一梦，今古空名。但远山长，云山乱，晓山青。
&#13;
八、《蝶恋花·春景》
&#13;
花褪残红青杏小。燕子飞时，绿水人家绕。枝上柳绵吹又少。天涯何处无芳草。
&#13;
墙里秋千墙外道。墙外行人，墙里佳人笑。笑渐不闻声渐悄。多情却被无情恼。
&#13;
七绝：
&#13;
九、《题西林壁》
&#13;
横看成岭侧成峰，远近高低各不同。
&#13;
不识庐山真面目，只缘身在此山中。
&#13;
十、《饮湖上初晴后雨 其二》
&#13;
水光潋滟晴方好，山色空蒙雨亦奇。
&#13;
欲把西湖比西子，淡妆浓抹总相宜。
&#13;
8、辛弃疾
&#13;
【宋】
&#13;
一、《青玉案·元夕》
&#13;
东风夜放花千树，更吹落，星如雨。宝马雕车香满路。凤箫声动，玉壶光转，一夜鱼龙舞。
&#13;
蛾儿雪柳黄金缕，笑语盈盈暗香去。众里寻他千百度，蓦然回首，那人却在，灯火阑珊处。
&#13;
二、《菩萨蛮·书江西造口壁》
&#13;
郁孤台下清江水，中间多少行人泪。西北望长安，可怜无数山。
&#13;
青山遮不住，毕竟东流去。江晚正愁余，山深闻鹧鸪。
&#13;
三、《菩萨蛮·金陵赏心亭为叶丞相赋》
&#13;
青山欲共高人语。联翩万马来无数。烟雨却低回。望来终不来。
&#13;
人言头上发。总向愁中白。拍手笑沙鸥。一身都是愁。
&#13;
四、《破阵子·为陈同甫赋壮词以寄之》
&#13;
醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。
&#13;
马作的卢飞快，弓如霹雳弦惊。了却君王天下事，赢得生前身后名。可怜白发生。
&#13;
五、《西江月·夜行黄沙道中》
&#13;
明月别枝惊鹊，清风半夜鸣蝉。稻花香里说丰年，听取蛙声一片。
&#13;
七八个星天外，两三点雨山前。旧时茅店社林边，路转溪桥忽见。
&#13;
六、《丑奴儿·书博山道中壁》
&#13;
少年不识愁滋味，爱上层楼。爱上层楼，为赋新词强说愁。
&#13;
而今识尽愁滋味，欲说还休。欲说还休，却道天凉好个秋。
&#13;
七、《永遇乐·京口北固亭怀古》
&#13;
千古江山，英雄无觅孙仲谋处。舞榭歌台，风流总被雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。
&#13;
元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否？
&#13;
八、《水龙吟·登建康赏心亭》
&#13;
楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，栏杆拍遍，无人会，登临意。
&#13;
休说鲈鱼堪脍，尽西风，季鹰归未？求田问舍，怕应羞见，刘郎才气。可惜流年，忧愁风雨，树犹如此。倩何人唤取，红巾翠袖，揾英雄泪。
&#13;
九、《贺新郎·甚矣吾衰矣》
&#13;
甚矣吾衰矣。怅平生、交游零落，只今余几！白发空垂三千丈，一笑人间万事。问何物、能令公喜？我见青山多妩媚，料青山见我应如是。情与貌，略相似。
&#13;
一尊搔首东窗里。想渊明、《停云》诗就，此时风味。江左沉酣求名者，岂识浊醪妙理。回首叫、云飞风起。不恨古人吾不见，恨古人不见吾狂耳。知我者，二三子。
&#13;
十、《摸鱼儿·更能消几番风雨》
&#13;
更能消、几番风雨，匆匆春又归去。惜春长怕花开早，何况落红无数。春且住，见说道、天涯芳草无归路。怨春不语。算只有殷勤，画檐蛛网，尽日惹飞絮。
&#13;
长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞，君不见、玉环飞燕皆尘土。闲愁最苦。休去倚危栏，斜阳正在，烟柳断肠处。
&#13;
9、李煜
&#13;
【五代】
&#13;
一、《虞美人·春花秋月何时了》
&#13;
春花秋月何时了？往事知多少。小楼昨夜又东风，故国不堪回首月明中。
&#13;
雕栏玉砌应犹在，只是朱颜改。问君能有几多愁？恰似一江春水向东流
&#13;
二、《相见欢·无言独上西楼》
&#13;
无言独上西楼，月如钩。寂寞梧桐深院锁清秋。
&#13;
剪不断，理还乱，是离愁。别是一般滋味在心头。
&#13;
三、《浪淘沙令·帘外雨潺潺》
&#13;
帘外雨潺潺，春意阑珊。罗衾不耐五更寒。梦里不知身是客，一晌贪欢。
&#13;
独自莫凭栏，无限江山，别时容易见时难。流水落花春去也，天上人间。
&#13;
四、《相见欢·林花谢了春红》
&#13;
林花谢了春红，太匆匆。无奈朝来寒雨晚来风。
&#13;
胭脂泪，相留醉，几时重。自是人生长恨水长东。
&#13;
五、《破阵子·四十年来家国》
&#13;
四十年来家国，三千里地山河。凤阁龙楼连霄汉，玉树琼枝作烟萝，几曾识干戈？
&#13;
一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。
&#13;
六、《忆江南·多少恨》
&#13;
多少恨，昨夜梦魂中。还似旧时游上苑，车如流水马如龙。花月正春风。
&#13;
七、《蝶恋花·春暮》
&#13;
遥夜亭皋闲信步。才过清明，渐觉伤春暮。数点雨声风约住。朦胧淡月云来去。
&#13;
桃杏依稀香暗渡。谁在秋千，笑里轻轻语。一寸相思千万绪。人间没个安排处。
&#13;
八、《清平乐·别来春半》
&#13;
别来春半，触目柔肠断。砌下落梅如雪乱，拂了一身还满。
&#13;
雁来音信无凭，路遥归梦难成。离恨恰如春草，更行更远还生。
&#13;
九、《子夜歌·人生愁恨何能免》
&#13;
人生愁恨何能免，销魂独我情何限！故国梦重归，觉来双泪垂。
&#13;
高楼谁与上？长记秋晴望。往事已成空，还如一梦中。
&#13;
十、《乌夜啼·昨夜风兼雨》
&#13;
昨夜风兼雨，帘帏飒飒秋声。烛残漏断频欹枕，起坐不能平。　
&#13;
世事漫随流水，算来一梦浮生。醉乡路稳宜频到，此外不堪行。
&#13;
10、孟浩然
&#13;
【唐】
&#13;
七绝：
&#13;
一、《春晓》
&#13;
春眠不觉晓，处处闻啼鸟。
&#13;
夜来风雨声，花落知多少。
&#13;
二、《宿建德江》
&#13;
移舟泊烟渚，日暮客愁新。
&#13;
野旷天低树，江清月近人。
&#13;
三、《句》
&#13;
微云淡河汉，疏雨滴梧桐。
&#13;
逐逐怀良驭，萧萧顾乐鸣。
&#13;
四、《过故人庄》
&#13;
故人具鸡黍，邀我至田家。
&#13;
绿树村边合，青山郭外斜。
&#13;
开轩面场圃，把酒话桑麻。
&#13;
待到重阳日，还来就菊花。
&#13;
五、《望洞庭湖赠张丞相》
&#13;
八月湖水平，涵虚混太清。
&#13;
气蒸云梦泽，波撼岳阳城。
&#13;
欲济无舟楫，端居耻圣明。
&#13;
坐观垂钓者，徒有羡鱼情。
&#13;
六、《与诸子登岘山》
&#13;
人事有代谢，往来成古今。
&#13;
江山留胜迹，我辈复登临。
&#13;
水落鱼梁浅，天寒梦泽深。
&#13;
羊公碑尚在，读罢泪沾襟。
&#13;
七、《岁暮归南山》
&#13;
北阙休上书，南山归敝庐。
&#13;
不才明主弃，多病故人疏。
&#13;
白发催年老，青阳逼岁除。
&#13;
永怀愁不寐，松月夜窗虚。
&#13;
八、《宿业师山房期丁大不至》 
&#13;
夕阳度西岭，群壑倏已暝。
&#13;
松月生夜凉，风泉满清听。
&#13;
樵人归欲尽，烟鸟栖初定。
&#13;
之子期宿来，孤琴候萝径。
&#13;
九、《宿桐庐江寄广陵旧游》
&#13;
山暝闻猿愁，沧江急夜流。
&#13;
风鸣两岸叶，月照一孤舟。
&#13;
建德非吾土，维扬忆旧游。
&#13;
还将两行泪，遥寄海西头。
&#13;
十、《留别王维》
&#13;
寂寂竟何待，朝朝空自归。
&#13;
欲寻芳草去，惜与故人违。
&#13;
当路谁相假，知音世所稀。
&#13;
只应守寂寞，还掩故园扉。
&#13;
A+级
&#13;
杜牧、刘禹锡、李贺、王勃、王昌龄、欧阳修、李清照、黄庭坚、陆游、元好问
&#13;
每人选5首（杜牧、刘禹锡破例各10首）
&#13;
1、杜牧
&#13;
【唐】
&#13;
一、《清明》
&#13;
清明时节雨纷纷，路上行人欲断魂。
&#13;
借问酒家何处有？牧童遥指杏花村。
&#13;
二、《秋夕》
&#13;
银烛秋光冷画屏，轻罗小扇扑流萤。
&#13;
天阶夜色凉如水，卧看牵牛织女星。
&#13;
三、《泊秦淮》
&#13;
烟笼寒水月笼沙，夜泊秦淮近酒家。
&#13;
商女不知亡国恨，隔江犹唱**。
&#13;
四、《江南春》
&#13;
千里莺啼绿映红，水村山郭酒旗风。
&#13;
南朝四百八十寺，多少楼台烟雨中。
&#13;
五、《赤壁》
&#13;
折戟沉沙铁未销，自将磨洗认前朝。
&#13;
东风不与周郎便，铜雀春深锁二乔。
&#13;
六、《山行》
&#13;
远上寒山石径斜，白云深处有人家。
&#13;
停车坐爱枫林晚，霜叶红于二月花
&#13;
七、《寄扬州韩绰判官》
&#13;
青山隐隐水迢迢，秋尽江南草未凋。
&#13;
二十四桥明月夜，玉人何处教吹箫？
&#13;
八、《赠别二首·其一》
&#13;
娉娉袅袅十三余，豆蔻梢头二月初。
&#13;
春风十里扬州路，卷上珠帘总不如。
&#13;
其二
&#13;
多情却似总无情，唯觉樽前笑不成。
&#13;
蜡烛有心还惜别，替人垂泪到天明。
&#13;
九、《过华清宫绝句三首 其一》
&#13;
长安回望绣成堆，山顶千门次第开。
&#13;
一骑红尘妃子笑，无人知是荔枝来。
&#13;
十、《遣怀》
&#13;
落魄江湖载酒行，楚腰纤细掌中轻。
&#13;
十年一觉扬州梦，赢得青楼薄幸名。
&#13;
2、刘禹锡
&#13;
【唐】
&#13;
七律：
&#13;
一、《酬乐天扬州初逢席上见赠》
&#13;
巴山楚水凄凉地，二十三年弃置身。
&#13;
怀旧空吟闻笛赋，到乡翻似烂柯人。
&#13;
沉舟侧畔千帆过，病树前头万木春。
&#13;
今日听君歌一曲，暂凭杯酒长精神。
&#13;
二、《西塞山怀古》
&#13;
王濬楼船下益州，金陵王气黯然收。
&#13;
千寻铁锁沉江底，一片降幡出石头。
&#13;
人世几回伤往事，山形依旧枕寒流。
&#13;
今逢四海为家日，故垒萧萧芦荻秋。
&#13;
七绝：
&#13;
三、《金陵五题》
&#13;
石头城
&#13;
山围故国周遭在，潮打空城寂寞回。
&#13;
淮水东边旧时月，夜深还过女墙来。
&#13;
乌衣巷
&#13;
朱雀桥边野草花，乌衣巷口夕阳斜。
&#13;
旧时王谢堂前燕，飞入寻常百姓家。
&#13;
台城
&#13;
台城六代竞豪华，结绮临春事最奢。
&#13;
万户千门成野草，只缘一曲**。
&#13;
生公讲堂
&#13;
生公说法鬼神听，身后空堂夜不扃。
&#13;
高坐寂寥尘漠漠，一方明月可中庭。
&#13;
江令宅
&#13;
南朝词臣北朝客，归来唯见秦淮碧。
&#13;
池台竹树三亩馀，至今人道江家宅。 
&#13;
四、《玄都观二首》
&#13;
元和十年自朗州至京戏赠看花诸君子
&#13;
紫陌红尘拂面来，无人不道看花回。
&#13;
玄都观里桃千树，尽是刘郎去后栽。
&#13;
再游玄都观
&#13;
百亩庭中半是苔，桃花净尽菜花开。
&#13;
种桃道士归何处，前度刘郎今又来。
&#13;
五、《竹枝词九首》
&#13;
其二
&#13;
山桃红花满上头，蜀江春水拍山流。
&#13;
花红易衰似郎意，水流无限似侬愁。
&#13;
其七
&#13;
瞿塘嘈嘈十二滩，此中道路古来难。
&#13;
长恨人心不如水，等闲平地起波澜。
&#13;
六、《秋词二首 其一》
&#13;
自古逢秋悲寂寥，我言秋日胜春朝。
&#13;
晴空一鹤排云上，便引诗情到碧霄。
&#13;
七、《竹枝词二首 其一》
&#13;
杨柳青青江水平，闻郎江上踏歌声。
&#13;
东边日出西边雨，道是无晴却有晴
&#13;
八、《赏牡丹》
&#13;
庭前芍药妖无格，池上芙蕖净少情。
&#13;
唯有牡丹真国色，花开时节动京城。
&#13;
九、《赠李司空妓》
&#13;
高髻云鬟宫样妆，春风一曲杜韦娘。
&#13;
司空见惯浑闲事，断尽苏州刺史肠。
&#13;
十、《浪淘沙九首·其八》
&#13;
莫道谗言如浪深，莫言迁客似沙沉。
&#13;
千淘万漉虽辛苦，吹尽狂沙始到金。
&#13;
3、李贺
&#13;
【唐】
&#13;
一、《李凭箜篌引》
&#13;
吴丝蜀桐张高秋，空山凝云颓不流。江娥啼竹素女愁，李凭中国弹箜篌。
&#13;
昆山玉碎凤凰叫，芙蓉泣露香兰笑。十二门前融冷光，二十三丝动紫皇。
&#13;
女娲炼石补天处，石破天惊逗秋雨。梦入神山教神妪，老鱼跳波瘦蛟舞。
&#13;
吴质不眠倚桂树，露脚斜飞湿寒兔。
&#13;
二、《金铜仙人辞汉歌》
&#13;
茂陵刘郎秋风客，夜闻马嘶晓无迹。画栏桂树悬秋香，三十六宫土花碧。
&#13;
魏官牵车指千里，东关酸风射眸子。空将汉月出宫门，忆君清泪如铅水。
&#13;
衰兰送客咸阳道，天若有情天亦老。携盘独出月荒凉，渭城已远波声小。
&#13;
三、《苦昼短》
&#13;
飞光飞光，劝尔一杯酒。
&#13;
吾不识青天高，黄地厚。
&#13;
唯见月寒日暖，来煎人寿。
&#13;
食熊则肥，食蛙则瘦。
&#13;
神君何在？太一安有？
&#13;
天东有若木，下置衔烛龙。
&#13;
吾将斩龙足，嚼龙肉，使之朝不得回，夜不得伏。
&#13;
自然老者不死，少者不哭。
&#13;
何为服黄金、吞白玉？
&#13;
谁似任公子，云中骑碧驴？
&#13;
刘彻茂陵多滞骨，嬴政梓棺费鲍鱼。
&#13;
四、《雁门太守行》
&#13;
黑云压城城欲摧，甲光向日金鳞开。
&#13;
角声满天秋色里，塞上燕脂凝夜紫。
&#13;
半卷红旗临易水，霜重鼓寒声不起。
&#13;
报君黄金台上意，提携玉龙为君死。
&#13;
五、《南园十三首》
&#13;
其五
&#13;
男儿何不带吴钩，收取关山五十州。
&#13;
请君暂上凌烟阁，若个书生万户侯？
&#13;
其六
&#13;
寻章摘句老雕虫，晓月当帘挂玉弓。
&#13;
不见年年辽海上，文章何处哭秋风？
&#13;
4、王勃
&#13;
【唐】
&#13;
五律：
&#13;
一、《送杜少府之任蜀州》 
&#13;
城阙辅三秦，风烟望五津。
&#13;
与君离别意，同是宦游人。
&#13;
海内存知己，天涯若比邻。
&#13;
无为在歧路，儿女共沾巾。
&#13;
二、《秋日别王长史》
&#13;
别路馀千里，深恩重百年。
&#13;
正悲西候日，更动北梁篇。
&#13;
野色笼寒雾，山光敛暮烟。
&#13;
终知难再奉，怀德自潸然。
&#13;
三、《重别薛华》
&#13;
明月沉珠浦，秋风濯锦川。
&#13;
楼台临绝岸，洲渚亘长天。
&#13;
旅泊成千里，栖遑共百年。
&#13;
穷途唯有泪，还望独潸然。
&#13;
七律：
&#13;
四、《滕王阁诗》
&#13;
滕王高阁临江渚，佩玉鸣鸾罢歌舞。
&#13;
画栋朝飞南浦云，珠帘暮卷西山雨。
&#13;
闲云潭影日悠悠，物换星移几度秋。
&#13;
阁中帝子今何在？槛外长江空自流。
&#13;
七绝：
&#13;
五、《寒夜怀友杂体二首 其二》
&#13;
复閤重楼向浦开，秋风明月度江来。
&#13;
故人故情怀故宴，相望相思不相见。
&#13;
5、王昌龄
&#13;
【唐】
&#13;
一、《芙蓉楼送辛渐》
&#13;
其一
&#13;
寒雨连江夜入吴，平明送客楚山孤。
&#13;
洛阳亲友如相问，一片冰心在玉壶。
&#13;
其二
&#13;
丹阳城南秋海阴，丹阳城北楚云深。
&#13;
高楼送客不能醉，寂寂寒江明月心。
&#13;
二、《出塞二首》
&#13;
其一
&#13;
秦时明月汉时关，万里长征人未还。
&#13;
但使龙城飞将在，不教胡马度阴山。
&#13;
其二
&#13;
骝马新跨白玉鞍，战罢沙场月色寒。
&#13;
城头铁鼓声犹震，匣里金刀血未干。
&#13;
三、《从军行七首》
&#13;
其一
&#13;
烽火城西百尺楼，黄昏独上海风秋。
&#13;
更吹羌笛关山月，无那金闺万里愁。
&#13;
其二
&#13;
琵琶起舞换新声，总是关山旧别情。
&#13;
撩乱边愁听不尽，高高秋月照长城。
&#13;
其三
&#13;
关城榆叶早疏黄，日暮云沙古战场。
&#13;
表请回军掩尘骨，莫教兵士哭龙荒。
&#13;
其四
&#13;
青海长云暗雪山，孤城遥望玉门关。
&#13;
黄沙百战穿金甲，不破楼兰终不还。
&#13;
其五
&#13;
大漠风尘日色昏，红旗半卷出辕门。
&#13;
前军夜战洮河北，已报生擒吐谷浑。
&#13;
其六
&#13;
胡瓶落膊紫薄汗，碎叶城西秋月团。
&#13;
明敕星驰封宝剑，辞君一夜取楼兰。
&#13;
其七
&#13;
玉门山嶂几千重，山北山南总是烽。
&#13;
人依远戍须看火，马踏深山不见踪。
&#13;
四、《闺怨》
&#13;
闺中少妇不知愁，春日凝妆上翠楼。
&#13;
忽见陌头杨柳色，悔教夫婿觅封侯。
&#13;
五、《长信秋词五首 其三》
&#13;
奉帚平明金殿开，且将团扇共徘徊。
&#13;
玉颜不及寒鸦色，犹带昭阳日影来。
&#13;
6、欧阳修
&#13;
【宋】
&#13;
词：
&#13;
一、《蝶恋花·庭院深深深几许》
&#13;
庭院深深深几许，杨柳堆烟，帘幕无重数。玉勒雕鞍游冶处，楼高不见章台路。
&#13;
雨横风狂三月暮，门掩黄昏，无计留春住。泪眼问花花不语，乱红飞过秋千去。
&#13;
二、《生查子·元夕》
&#13;
去年元夜时，花市灯如昼。月上柳梢头，人约黄昏后。
&#13;
今年元夜时，月与灯依旧。不见去年人，泪湿春衫袖。
&#13;
三、《玉楼春·尊前拟把归期说》
&#13;
尊前拟把归期说，欲语春容先惨咽。人生自是有情痴，此恨不关风与月。
&#13;
离歌且莫翻新阕，一曲能教肠寸结。直须看尽洛城花，始共春风容易别。
&#13;
四、《踏莎行·候馆梅残》
&#13;
候馆梅残，溪桥柳细。草薰风暖摇征辔。离愁渐远渐无穷，迢迢不断如春水。
&#13;
寸寸柔肠，盈盈粉泪。楼高莫近危阑倚。平芜尽处是春山，行人更在春山外。
&#13;
五、《戏答元珍》
&#13;
春风疑不到天涯，二月山城未见花。
&#13;
残雪压枝犹有橘，冻雷惊笋欲抽芽。
&#13;
夜闻归雁生乡思，病入新年感物华。
&#13;
曾是洛阳花下客，野芳虽晚不须嗟。
&#13;
7、李清照
&#13;
【宋】
&#13;
一、《如梦令·昨夜雨疏风骤》
&#13;
昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。
&#13;
二、《武陵春·春晚》
&#13;
风住尘香花已尽，日晚倦梳头。物是人非事事休，欲语泪先流。
&#13;
闻说双溪春尚好，也拟泛轻舟。只恐双溪舴艋舟，载不动许多愁。
&#13;
三、《一剪梅·红藕香残玉簟秋》
&#13;
红藕香残玉簟秋。轻解罗裳，独上兰舟。云中谁寄锦书来，雁字回时，月满西楼。
&#13;
花自飘零水自流。一种相思，两处闲愁。此情无计可消除，才下眉头，却上心头。
&#13;
四、《醉花阴·薄雾浓云愁永昼》
&#13;
薄雾浓云愁永昼，瑞脑销金兽。佳节又重阳，玉枕纱厨，半夜凉初透。
&#13;
东篱把酒黄昏后，有暗香盈袖。莫道不销魂，帘卷西风，人比黄花瘦。
&#13;
五、《声声慢·寻寻觅觅》
&#13;
寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急？雁过也，正伤心，却是旧时相识。
&#13;
满地黄花堆积，憔悴损，如今有谁堪摘？守着窗儿，独自怎生得黑？梧桐更兼细雨，到黄昏、点点滴滴。这次第，怎一个愁字了得！
&#13;
8、黄庭坚
&#13;
【宋】
&#13;
一、《寄黄几复》
&#13;
我居北海君南海，寄雁传书谢不能。
&#13;
桃李春风一杯酒，江湖夜雨十年灯。
&#13;
持家但有四立壁，治病不蕲三折肱。
&#13;
想见读书头已白，隔溪猿哭瘴溪藤
&#13;
二、《登快阁》
&#13;
痴儿了却公家事，快阁东西倚晚晴。
&#13;
落木千山天远大，澄江一道月分明。
&#13;
朱弦已为佳人绝，青眼聊因美酒横。
&#13;
万里归船弄长笛，此心吾与白鸥盟。
&#13;
三、《鄂州南楼书事》
&#13;
四顾山光接水光，凭栏十里芰荷香。
&#13;
清风明月无人管，并作南楼一味凉。
&#13;
四、《定风波·次高左藏使君韵》
&#13;
万里黔中一漏天，屋居终日似乘船。及至重阳天也霁，催醉，鬼门关外蜀江前。
&#13;
莫笑老翁犹气岸，君看，几人黄菊上华颠？戏马台南追两谢，驰射，风流犹拍古人肩。
&#13;
五、《鹧鸪天·座中有眉山隐客史应之和前韵即席答之》
&#13;
黄菊枝头生晓寒。人生莫放酒杯干。风前横笛斜吹雨，醉里簪花倒著冠。
&#13;
身健在，且加餐。舞裙歌板尽清欢。黄花白发相牵挽，付与时人冷眼看。
&#13;
9、陆游
&#13;
七绝；
&#13;
一、《示儿》
&#13;
死去元知万事空，但悲不见九州同。
&#13;
王师北定中原日，家祭无忘告乃翁。
&#13;
二、《十一月四日风雨大作二首》
&#13;
其一
&#13;
风卷江湖雨暗村，四山声作海涛翻。
&#13;
溪柴火软蛮毡暖，我与狸奴不出门。
&#13;
其二
&#13;
僵卧孤村不自哀，尚思为国戍轮台。
&#13;
夜阑卧听风吹雨，铁马冰河入梦来。
&#13;
三、《沈园二首》
&#13;
其一
&#13;
城上斜阳画角哀，沈园非复旧池台。
&#13;
伤心桥下春波绿，曾是惊鸿照影来。
&#13;
其二
&#13;
梦断香消四十年，沈园柳老不吹绵。
&#13;
此身行作稽山土，犹吊遗踪一泫然。
&#13;
七律：
&#13;
四、《游山西村》
&#13;
莫笑农家腊酒浑，丰年留客足鸡豚。
&#13;
山重水复疑无路，柳暗花明又一村。
&#13;
箫鼓追随春社近，衣冠简朴古风存。
&#13;
从今若许闲乘月，拄杖无时夜叩门。
&#13;
五、《书愤五首·其一》
&#13;
早岁那知世事艰，中原北望气如山。
&#13;
楼船夜雪瓜洲渡，铁马秋风大散关。
&#13;
塞上长城空自许，镜中衰鬓已先斑。
&#13;
出师一表真名世，千载谁堪伯仲间。
&#13;
10、元好问
&#13;
【元】
&#13;
词：
&#13;
一《摸鱼儿·雁丘词》
&#13;
问世间，情为何物，直教生死相许？天南地北双飞客，老翅几回寒暑。欢乐趣，离别苦，就中更有痴儿女。君应有语：渺万里层云，千山暮雪，只影向谁去？
&#13;
横汾路，寂寞当年箫鼓，荒烟依旧平楚。招魂楚些何嗟及，山鬼暗啼风雨。天也妒，未信与，莺儿燕子俱黄土。千秋万古，为留待骚人，狂歌痛饮，来访雁丘处。
&#13;
七绝：
&#13;
二、《论诗三十首》
&#13;
其四
&#13;
一语天然万古新，豪华落尽见真淳。
&#13;
南窗白日羲皇上，未害渊明是晋人。
&#13;
其五
&#13;
纵横诗笔见高情，何物能浇块垒平？
&#13;
老阮不狂谁会得？出门一笑大江横。
&#13;
其七
&#13;
慷慨歌谣绝不传，穹庐一曲本天然。
&#13;
中州万古英雄气，也到阴山敕勒川。
&#13;
其八
&#13;
沈宋横驰翰墨场，风流初不废齐梁。
&#13;
论功若准平吴例，合着黄金铸子昂。
&#13;
其十
&#13;
排比铺张特一途，藩篱如此亦区区。
&#13;
少陵自有连城璧，争奈微之识碔砆。
&#13;
其十二
&#13;
望帝春心托杜鹃，佳人锦瑟怨华年。
&#13;
诗家总爱西昆好，独恨无人作郑笺。
&#13;
其十五
&#13;
笔底银河落九天，何曾憔悴饭山前。
&#13;
世间东抹西涂手，枉着书生待鲁连。
&#13;
其二十
&#13;
谢客风容映古今，发源谁似柳州深？
&#13;
朱弦一拂遗音在，却是当年寂寞心。
&#13;
其二十一
&#13;
窘步相仍死不前，唱酬无复见前贤。
&#13;
纵横正有凌云笔，俯仰随人亦可怜。
&#13;
其二十二
&#13;
奇外无奇更出奇，一波才动万波随。
&#13;
只知诗到苏黄尽，沧海横流却是谁？
&#13;
其二十五
&#13;
乱后玄都失古基，看花诗在只堪悲。
&#13;
刘郎也是人间客，枉向春风怨兔葵。
&#13;
其二十八
&#13;
古雅难将子美亲，精纯全失义山真。
&#13;
论诗宁下涪翁拜，未作江西社里人。
&#13;
其二十九
&#13;
池塘春草谢家春，万古千秋五字新。
&#13;
传语闭门陈正字，可怜无补费精神。
&#13;
七律：
&#13;
三、《岐阳三首》
&#13;
其一
&#13;
突骑连营鸟不飞，北风浩浩发阴机。
&#13;
三秦形胜无今古，千里传闻果是非；
&#13;
偃蹇鲸鲵人海涸，分明蛇犬铁山围。
&#13;
穷途老阮无奇策，空望岐阳泪满衣。
&#13;
其二
&#13;
百二关河草不横，十年戎马暗秦京。
&#13;
岐阳西望无来信，陇水东流闻哭声。
&#13;
野蔓有情萦战骨，残阳何意照空城。
&#13;
从谁细向苍苍问，争遣蚩尤作五兵？
&#13;
其三
&#13;
眈眈九虎护秦关，懦楚孱齐机上看。
&#13;
禹贡土田推陆海，汉家封徼尽天山。
&#13;
北风猎猎悲笳发，渭水潇潇战骨寒。
&#13;
三十六峰长剑在，倚天仙掌惜空闲。
&#13;
四、《眼中》
&#13;
眼中时事亦纷然，拥被寒窗夜不眠。
&#13;
骨肉他乡各异县，衣冠今日是何年？
&#13;
枯槐聚蚁无多地，秋水鸣蛙自一天。
&#13;
何处青山隔尘土，一庵吾欲送华颠。
&#13;
歌行体：
&#13;
五、《涌金亭示同游诸君》
&#13;
太行元气老不死，上与左界分山河。
&#13;
有如巨鳌昂头西入海，突兀已过余坡陀。
&#13;
我从汾晋来，山之面目腹背皆经过。
&#13;
济源盘谷非不佳，烟景独觉苏门多。
&#13;
涌金亭下百泉水，海眼万古留山阿。
&#13;
觱拂泺水源，渊沦晋溪波。
&#13;
云雷涵鬼物，窟宅深蛟鼋。
&#13;
水妃簸弄明月玑，地藏发泄天不诃。
&#13;
平湖油油碧于酒，云锦十里翻风荷。
&#13;
我来适与风雨会，世界三日漫兜罗。
&#13;
山行不得山，北望空长哦！
&#13;
今朝一洗众峰出，千鬟万臀高峨峨。
&#13;
空青断石壁，微茫散烟萝。
&#13;
山阳十月未摇落，翠蕤云旓相荡摩。
&#13;
云烟故为出浓淡，鱼鸟似欲留婆娑。
&#13;
石间仙人迹，石烂迹不磨。
&#13;
仙人去不返，六龙忽蹉跎。
&#13;
江山如此不一醉，拊掌笑杀孙公和。
&#13;
长安城头乌尾讹，并州少年夜枕戈。
&#13;
举杯为问谢安石，苍生今亦如卿何？
&#13;
元子乐矣君其歌！
&#13;
A级
&#13;
曹操、曹植、阮籍、庾信、韩愈、柳宗元、范仲淹、王安石、柳永、秦观
&#13;
每人选3首
&#13;
1、曹操
&#13;
【汉魏】
&#13;
一、《短歌行》
&#13;
对酒当歌，人生几何！譬如朝露，去日苦多。
&#13;
慨当以慷，忧思难忘。何以解忧？唯有杜康。
&#13;
青青子衿，悠悠我心。但为君故，沉吟至今。
&#13;
呦呦鹿鸣，食野之苹。我有嘉宾，鼓瑟吹笙。
&#13;
明明如月，何时可掇？忧从中来，不可断绝。
&#13;
越陌度阡，枉用相存。契阔谈?，心念旧恩。
&#13;
月明星稀，乌鹊南飞。绕树三匝，何枝可依？
&#13;
山不厌高，海不厌深。周公吐哺，天下归心。
&#13;
二、《观沧海》
&#13;
东临碣石，以观沧海。水何澹澹，山岛竦峙。
&#13;
树木丛生，百草丰茂。秋风萧瑟，洪波涌起。
&#13;
日月之行，若出其中；星汉灿烂，若出其里。
&#13;
幸甚至哉，歌以咏志。
&#13;
三、《龟虽寿》
&#13;
神龟虽寿，犹有竟时。腾蛇乘雾，终为土灰。
&#13;
老骥伏枥，志在千里。烈士暮年，壮心不已。
&#13;
盈缩之期，不但在天；养怡之福，可得永年。
&#13;
幸甚至哉，歌以咏志。
&#13;
2、曹植
&#13;
【魏】
&#13;
一、《七步诗》
&#13;
煮豆持作羹，漉菽以为汁。
&#13;
萁在釜下燃，豆在釜中泣。
&#13;
本自同根生，相煎何太急？
&#13;
二、《白马篇》
&#13;
白马饰金羁，连翩西北驰。借问谁家子，幽并游侠儿。
&#13;
少小去乡邑，扬声沙漠垂。宿昔秉良弓，楛矢何参差。
&#13;
控弦破左的，右发摧月支。仰手接飞猱，俯身散马蹄。
&#13;
狡捷过猴猿，勇剽若豹螭。边城多警急，虏骑数迁移。
&#13;
羽檄从北来，厉马登高堤。长驱蹈匈奴，左顾凌鲜卑。
&#13;
弃身锋刃端，性命安可怀？父母且不顾，何言子与妻。
&#13;
名编壮士籍，不得中顾私。捐躯赴国难，视死忽如归。
&#13;
三、《公宴》
&#13;
公子敬爱客，终宴不知疲。清夜游西园，飞盖相追随。
&#13;
明月澄清景，列宿正参差。秋兰被长坂，朱华冒绿池。
&#13;
潜鱼跃清波，好鸟鸣高枝。神飚接丹毂，轻辇随风移。
&#13;
飘飖放志意，千秋长若斯。
&#13;
3、阮籍
&#13;
【晋】
&#13;
一《咏怀八十二首》
&#13;
其一
&#13;
夜中不能寐，起坐弹鸣琴。薄帷鉴明月，清风吹我襟。
&#13;
孤鸿号外野，翔鸟鸣北林。徘徊将何见？忧思独伤心。
&#13;
其四
&#13;
天马出西北。由来从东道。春秋非有托。富贵焉常保。
&#13;
清露被皋兰。凝霜沾野草。朝为媚少年。夕暮成丑老。
&#13;
自非王子晋。谁能常美好。
&#13;
其五
&#13;
平生少年时。轻薄好弦歌。西游咸阳中。赵李相经过。
&#13;
娱乐未终极。白日忽蹉跎。驱马复来归。反顾望三河。
&#13;
黄金百镒尽。资用常苦多。北临太行道。失路将如何。
&#13;
其二十一
&#13;
于心怀寸阴，羲阳将欲冥。挥袂抚长剑，仰观浮云征。
&#13;
云间有玄鹤，抗志扬哀声。一飞冲青天，旷世不再鸣。
&#13;
岂与鹑鷃游，连翩戏中庭。
&#13;
其三十
&#13;
驾言发魏都。南向望吹壹。箫管有遗音。梁王安在哉。
&#13;
战士食糟糠。贤者处蒿莱。歌舞曲未终。秦兵已复来。
&#13;
夹林非吾有。朱宫生尘埃。军败华阳下。身竟为土灰。
&#13;
其三十二
&#13;
朝阳不再盛。白日忽西幽。去此若俯仰。如何似九秋。
&#13;
人生若尘露。天道邈悠悠。齐景升丘山。涕泗纷交流。
&#13;
孔圣临长川。惜逝忽若浮。去者余不及。来者吾不留。
&#13;
愿登太华山。上与松子游。渔父知世患。乘流泛轻舟。
&#13;
其七十九
&#13;
林中有奇鸟。自言是凤凰。清朝饮醴泉。日夕栖山冈。
&#13;
高鸣彻九州。延颈望八荒。适逢商风起。羽翼自摧藏。
&#13;
一去昆仑西。何时复回翔。但恨处非位。怆悢使心伤。
&#13;
其八十
&#13;
出门望佳人。佳人岂在兹。三山招松乔。万世谁与期。
&#13;
存亡有长短。慷慨将焉知。忽忽朝日隤。行行将何之。
&#13;
不见季秋草。摧折在今时。
&#13;
二、略
&#13;
三、略
&#13;
4、庾信
&#13;
【南北朝】
&#13;
一《拟咏怀二十七首》
&#13;
其七
&#13;
榆关断音信，汉使绝经过。胡笳落泪曲，羌笛断肠歌。
&#13;
纤腰减束素，别泪损横波。恨心终不歇，红颜无复多。
&#13;
枯木期填海，青山望断河。
&#13;
其八
&#13;
白马向清波，乘冰始渡河。置兵须近水，移营喜灶多。
&#13;
长坂初垂翼，鸿沟遂倒戈。的颅于此去，虞兮奈若何。
&#13;
空营卫青冢，徒听田横歌。
&#13;
其十
&#13;
悲歌度燕水，弭节出阳关。李陵从此去，荆卿不复还。
&#13;
故人形影灭，音书两俱绝。遥看塞北云，悬想关山雪。
&#13;
游子河梁上，应将苏武别。
&#13;
其十一
&#13;
摇落秋为气，凄凉多怨情。啼枯湘水竹，哭坏杞梁城。
&#13;
天亡遭愤战，日蹙值愁兵。直虹朝映垒，长星夜落营。
&#13;
楚歌饶恨曲，南风多死声。眼前一杯酒，谁论身后名。
&#13;
其十七
&#13;
日晚荒城上，苍茫余落晖。都护楼兰返，将军疎勒归。
&#13;
马有风尘气，人多关塞衣。阵云平不动，秋蓬卷欲飞。
&#13;
闻道楼船战，今年不解围。
&#13;
其二六
&#13;
萧条亭障远，凄惨风尘多。关门临白狄，城影入黄河。
&#13;
秋风别苏武，寒水送荆轲。谁言气盖世，晨起帐中歌。
&#13;
二、《晚秋诗》
&#13;
凄清临晚景。疎索望寒阶。湿庭凝坠露。抟风卷落槐。
&#13;
日气斜还冷。云峯晚更霾。可怜数行雁。点点远空排。
&#13;
三、《寄王琳》
&#13;
玉关道路远，金陵信使疏。
&#13;
独下千行泪，开君万里书。
&#13;
5、韩愈
&#13;
【唐】
&#13;
七律：
&#13;
一、《左迁至蓝关示侄孙湘》
&#13;
一封朝奏九重天，夕贬潮州路八千。
&#13;
欲为圣明除弊事，肯将衰朽惜残年。
&#13;
云横秦岭家何在？雪拥蓝关马不前。
&#13;
知汝远来应有意，好收吾骨瘴江边。
&#13;
七绝：
&#13;
二、《早春呈水部张十八员外二首》
&#13;
其一
&#13;
天街小雨润如酥，草色遥看近却无。
&#13;
最是一年春好处，绝胜烟柳满皇都。
&#13;
其二
&#13;
莫道官忙身老大，即无年少逐春心。
&#13;
凭君先到江头看，柳色如今深未深。
&#13;
五古：
&#13;
三、《调张籍》
&#13;
李杜文章在，光焰万丈长。不知群儿愚，那用故谤伤。
&#13;
蚍蜉撼大树，可笑不自量。伊我生其后，举颈遥相望。
&#13;
夜梦多见之，昼思反微茫。徒观斧凿痕，不瞩治水航。
&#13;
想当施手时，巨刃磨天扬。垠崖划崩豁，乾坤摆雷硠。
&#13;
唯此两夫子，家居率荒凉。帝欲长吟哦，故遣起且僵。
&#13;
翦翎送笼中，使看百鸟翔。平生千万篇，金薤垂琳琅。
&#13;
仙官敕六丁，雷电下取将。流落人间者，太山一毫芒。
&#13;
我愿生两翅，捕逐出八荒。精诚忽交通，百怪入我肠。
&#13;
刺手拔鲸牙，举瓢酌天浆。腾身跨汗漫，不著织女襄。
&#13;
顾语地上友，经营无太忙。乞君飞霞佩，与我高颉颃。
&#13;
6、柳宗元
&#13;
【唐】
&#13;
五绝：
&#13;
一、《江雪》
&#13;
千山鸟飞绝，万径人踪灭。
&#13;
孤舟蓑笠翁，独钓寒江雪。
&#13;
七绝：
&#13;
二、《酬曹侍御过象县见寄》
&#13;
破额山前碧玉流，骚人遥驻木兰舟。
&#13;
春风无限潇湘意，欲采蘋花不自由。
&#13;
七律：
&#13;
三、《登柳州城楼寄漳汀封连四州刺史》
&#13;
城上高楼接大荒，海天愁思正茫茫。
&#13;
惊风乱飐芙蓉水，密雨斜侵薜荔墙。
&#13;
岭树重遮千里目，江流曲似九回肠。
&#13;
共来百越文身地，犹自音书滞一乡。
&#13;
7、范仲淹
&#13;
【宋】
&#13;
五绝：
&#13;
一、《江上渔者》
&#13;
江上往来人，但爱鲈鱼美。
&#13;
君看一叶舟，出没风波里。
&#13;
二、《渔家傲·秋思》
&#13;
塞下秋来风景异，衡阳雁去无留意。四面边声连角起，千嶂里，长烟落日孤城闭。
&#13;
浊酒一杯家万里，燕然未勒归无计。羌管悠悠霜满地，人不寐，将军白发征夫泪。
&#13;
三、《苏幕遮·怀旧》
&#13;
碧云天，黄叶地，秋色连波，波上寒烟翠。山映斜阳天接水，芳草无情，更在斜阳外。
&#13;
黯乡魂，追旅思，夜夜除非，好梦留人睡。明月楼高休独倚，酒入愁肠，化作相思泪。
&#13;
8、王安石
&#13;
【宋】
&#13;
七绝：
&#13;
一、《元日》
&#13;
爆竹声中一岁除，春风送暖入屠苏。
&#13;
千门万户曈曈日，总把新桃换旧符。
&#13;
二、《泊船瓜洲》
&#13;
京口瓜洲一水间，钟山只隔数重山。
&#13;
春风又绿江南岸，明月何时照我还。
&#13;
词：
&#13;
三、《桂枝香·金陵怀古》
&#13;
登临送目，正故国晚秋，天气初肃。千里澄江似练，翠峰如簇。征帆去棹残阳里，背西风，酒旗斜矗。彩舟云淡，星河鹭起，画图难足。
&#13;
念往昔，繁华竞逐，叹门外楼头，悲恨相续。千古凭高，对此谩嗟荣辱。六朝旧事随流水，但寒烟衰草凝绿。至今商女，时时犹唱，后庭遗曲。
&#13;
9、柳永
&#13;
【宋】
&#13;
一、《雨霖铃·寒蝉凄切》
&#13;
寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。
&#13;
多情自古伤离别，更那堪，冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？
&#13;
二、《蝶恋花·伫倚危楼风细细》
&#13;
伫倚危楼风细细，望极春愁，黯黯生天际。草色烟光残照里，无言谁会凭阑意。
&#13;
拟把疏狂图一醉，对酒当歌，强乐还无味。衣带渐宽终不悔，为伊消得人憔悴。
&#13;
三、《八声甘州·对潇潇暮雨洒江天》
&#13;
对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。惟有长江水，无语东流。
&#13;
不忍登高临远，望故乡渺邈，归思难收。叹年来踪迹，何事苦淹留？想佳人、妆楼颙望，误几回、天际识归舟。争知我，倚阑杆处，正恁凝愁！
&#13;
10、秦观
&#13;
【宋】
&#13;
一、《鹊桥仙·纤云弄巧》
&#13;
纤云弄巧，飞星传恨，银汉迢迢暗度。金风玉露一相逢，便胜却人间无数。
&#13;
柔情似水，佳期如梦，忍顾鹊桥归路。两情若是久长时，又岂在朝朝暮暮。
&#13;
二、《浣溪沙·漠漠轻寒上小楼》
&#13;
漠漠轻寒上小楼，晓阴无赖似穷秋。淡烟流水画屏幽。
&#13;
自在飞花轻似梦，无边丝雨细如愁。宝帘闲挂小银钩。
&#13;
三、《踏莎行·郴州旅舍》
&#13;
雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。
&#13;
驿寄梅花，鱼传尺素。砌成此恨无重数。郴江幸自绕郴山，为谁流下潇湘去。
&#13;
B++
&#13;
谢灵运、鲍照、谢眺、贺知章、张若虚、岑参、晏殊、晏几道、纳兰性德、龚自珍
&#13;
每人选3首
&#13;
1、谢灵运
&#13;
【南北朝】
&#13;
一、《登池上楼》
&#13;
潜虬媚幽姿，飞鸿响远音。薄霄愧云浮，栖川怍渊沉。
&#13;
进德智所拙，退耕力不任。徇禄反穷海，卧疴对空林。
&#13;
衾枕昧节候，褰开暂窥临。倾耳聆波澜，举目眺岖嵚。
&#13;
初景革绪风，新阳改故阴。池塘生春草，园柳变鸣禽。
&#13;
祁祁伤豳歌，萋萋感楚吟。索居易永久，离群难处心。
&#13;
持操岂独古，无闷征在今。
&#13;
二、《登江中孤屿》
&#13;
江南倦历览，江北旷周旋。怀新道转迥，寻异景不延。
&#13;
乱流趋正绝，孤屿媚中川。云日相晖映，空水共澄鲜。
&#13;
表灵物莫赏，蕴真谁为传。想象昆山姿，缅邈区中缘。
&#13;
始信安期术，得尽养生年。
&#13;
三、《岁暮》
&#13;
殷忧不能寐，苦此夜难颓。
&#13;
明月照积雪，朔风劲且哀。
&#13;
运往无淹物，年逝觉已催。
&#13;
2、鲍照
&#13;
【南北朝】
&#13;
一、《拟行路难十八首》
&#13;
其六
&#13;
对案不能食，拔剑击柱长叹息。
&#13;
丈夫生世会几时？安能蹀躞垂羽翼！
&#13;
弃置罢官去，还家自休息。
&#13;
朝出与亲辞，暮还在亲侧。
&#13;
弄儿床前戏，看妇机中织。
&#13;
自古圣贤尽贫贱，何况我辈孤且直！
&#13;
二、《代结客少年场行》
&#13;
骢马金络头，锦带佩吴钩。失意杯酒间，白刃起相雠。
&#13;
追兵一旦至，负剑远行游。去乡三十载，复得还旧丘。
&#13;
升高临四关，表里望皇州。九衢平若水，双阙似云浮。
&#13;
扶宫罗将相，夹道列王侯。日中市朝满，车马若川流。
&#13;
击钟陈鼎食，方驾自相求。今我独何为，坎壈怀百忧？
&#13;
三、《代出自蓟北门行》
&#13;
羽檄起边亭，烽火入咸阳。征师屯广武，分兵救朔方。
&#13;
严秋筋竿劲，虏阵精且强。天子按剑怒，使者遥相望。
&#13;
雁行缘石径，鱼贯度飞梁。箫鼓流汉思，旌甲被胡霜。
&#13;
疾风冲塞起，沙砾自飘扬。马毛缩如蝟，角弓不可张。
&#13;
时危见臣节，世乱识忠良。投躯报明主，身死为国殇。
&#13;
3、谢眺
&#13;
【南北朝】
&#13;
一、《晚登三山还望京邑》
&#13;
灞涘望长安，河阳视京县。白日丽飞甍，参差皆可见。
&#13;
余霞散成绮，澄江静如练。喧鸟覆春洲，杂英满芳甸。
&#13;
去矣方滞淫，怀哉罢欢宴。佳期怅何许，泪下如流霰。
&#13;
有情知望乡，谁能鬒不变。
&#13;
二、《之宣城郡出新林浦向板桥》
&#13;
江路西南永，归流东北骛。天际识归舟，云中辨江树。
&#13;
旅思倦摇摇，孤游昔已屡。既欢怀禄情，复协沧洲趣。
&#13;
嚣尘自兹隔，赏心于此遇。虽无玄豹姿，终隐南山雾。
&#13;
三、《观朝雨诗》
&#13;
朔风吹飞雨。萧条江上来。既洒百常观。复集九成台。
&#13;
空蒙如薄雾。散漫似轻埃。平明振衣坐。重门犹未开。
&#13;
耳目暂无扰。怀古信悠哉。戢翼希骧首。乘流畏曝鳃。
&#13;
动息无兼遂。歧路多徘徊。方同战胜者。去翦北山莱。
&#13;
4、贺知章
&#13;
【唐】
&#13;
一、《咏柳》
&#13;
碧玉妆成一树高，万条垂下绿丝绦。
&#13;
不知细叶谁裁出，二月春风似剪刀。
&#13;
二、《回乡偶书二首》
&#13;
其一
&#13;
少小离家老大回，乡音无改鬓毛衰。
&#13;
儿童相见不相识，笑问客从何处来。
&#13;
其二
&#13;
离别家乡岁月多，近来人事半消磨。
&#13;
惟有门前镜湖水，春风不改旧时波。
&#13;
三、《采莲曲》
&#13;
稽山罢雾郁嵯峨，镜水无风也自波。
&#13;
莫言春度芳菲尽，别有中流采芰荷。
&#13;
5、张若虚
&#13;
【唐】
&#13;
一、《春江花月夜》
&#13;
春江潮水连海平，海上明月共潮生。滟滟随波千万里，何处春江无月明。
&#13;
江流宛转绕芳甸，月照花林皆似霰。空里流霜不觉飞，汀上白沙看不见。
&#13;
江天一色无纤尘，皎皎空中孤月轮。江畔何人初见月？江月何年初照人？
&#13;
人生代代无穷已，江月年年只相似。不知江月待何人，但见长江送流水。
&#13;
白云一片去悠悠，青枫浦上不胜愁。谁家今夜扁舟子？何处相思明月楼？
&#13;
可怜楼上月徘徊，应照离人妆镜台。玉户帘中卷不去，捣衣砧上拂还来。
&#13;
此时相望不相闻，愿逐月华流照君。鸿雁长飞光不度，鱼龙潜跃水成文。
&#13;
昨夜闲潭梦落花，可怜春半不还家。江水流春去欲尽，江潭落月复西斜。
&#13;
斜月沉沉藏海雾，碣石潇湘无限路。不知乘月几人归，落月摇情满江树。
&#13;
二、略
&#13;
三、略
&#13;
6、岑参
&#13;
【唐】
&#13;
一、《白雪歌送武判官归京》
&#13;
北风卷地白草折，胡天八月即飞雪。忽如一夜春风来，千树万树梨花开。
&#13;
散入珠帘湿罗幕，狐裘不暖锦衾薄。将军角弓不得控，都护铁衣冷难着。
&#13;
瀚海阑干百丈冰，愁云惨淡万里凝。中军置酒饮归客，胡琴琵琶与羌笛。
&#13;
纷纷暮雪下辕门，风掣红旗冻不翻。轮台东门送君去，去时雪满天山路。
&#13;
山回路转不见君，雪上空留马行处。
&#13;
二、《凉州馆中与诸判官夜集》
&#13;
弯弯月出挂城头，城头月出照凉州。凉州七里十万家，胡人半解弹琵琶。
&#13;
琵琶一曲肠堪断，风萧萧兮夜漫漫。河西幕中多故人，故人别来三五春。
&#13;
花门楼前见秋草，岂能贫贱相看老。一生大笑能几回，斗酒相逢须醉倒。
&#13;
三、《走马川行奉送出师西征》 
&#13;
君不见走马川行雪海边，平沙莽莽黄入天。
&#13;
轮台九月风夜吼，一川碎石大如斗，随风满地石乱走。
&#13;
匈奴草黄马正肥，金山西见烟尘飞，汉家大将西出师。
&#13;
将军金甲夜不脱，半夜军行戈相拨，风头如刀面如割。
&#13;
马毛带雪汗气蒸，五花连钱旋作冰，幕中草檄砚水凝。
&#13;
虏骑闻之应胆慑，料知短兵不敢接，车师西门伫献捷。
&#13;
7、晏殊
&#13;
【宋】
&#13;
一、《浣溪沙·一曲新词酒一杯》
&#13;
一曲新词酒一杯，去年天气旧亭台。夕阳西下几时回？
&#13;
无可奈何花落去，似曾相识燕归来。小园香径独徘徊。
&#13;
二、《蝶恋花·槛菊愁烟兰泣露》
&#13;
槛菊愁烟兰泣露，罗幕轻寒，燕子双飞去。明月不谙离恨苦，斜光到晓穿朱户。
&#13;
昨夜西风凋碧树，独上高楼，望尽天涯路。欲寄彩笺兼尺素，山长水阔知何处？
&#13;
三、《浣溪沙·一向年光有限身》
&#13;
一向年光有限身，等闲离别易销魂，酒筵歌席莫辞频。
&#13;
满目山河空念远，落花风雨更伤春，不如怜取眼前人。
&#13;
8、晏几道
&#13;
【宋】
&#13;
一、《临江仙·梦后楼台高锁》
&#13;
梦后楼台高锁，酒醒帘幕低垂。去年春恨却来时。落花人独立，微雨燕双飞。
&#13;
记得小蘋初见，两重心字罗衣。琵琶弦上说相思。当时明月在，曾照彩云归
&#13;
二、《鹧鸪天·彩袖殷勤捧玉钟》
&#13;
彩袖殷勤捧玉钟，当年拚却醉颜红。舞低杨柳楼心月，歌尽桃花扇底风。
&#13;
从别后，忆相逢，几回魂梦与君同。今宵剩把银釭照，犹恐相逢是梦中。
&#13;
三、《鹧鸪天·小令尊前见玉箫》
&#13;
小令尊前见玉箫。银灯一曲太妖娆。歌中醉倒谁能恨，唱罢归来酒未消。
&#13;
春悄悄，夜迢迢。碧云天共楚宫遥。梦魂惯得无拘检，又踏杨花过谢桥。
&#13;
9、纳兰性德
&#13;
【清】
&#13;
一、《木兰花·拟古决绝词柬友》
&#13;
人生若只如初见，何事秋风悲画扇。等闲变却故人心，却道故人心易变。
&#13;
骊山语罢清宵半，泪雨霖铃终不怨。何如薄幸锦衣郎，比翼连枝当日愿。
&#13;
二、《浣溪沙·谁念西风独自凉》
&#13;
谁念西风独自凉，萧萧黄叶闭疏窗，沉思往事立残阳。
&#13;
被酒莫惊春睡重，赌书消得泼茶香，当时只道是寻常。
&#13;
三、《浣溪沙·残雪凝辉冷画屏》
&#13;
残雪凝辉冷画屏，落梅横笛已三更，更无人处月胧明。
&#13;
我是人间惆怅客，知君何事泪纵横，断肠声里忆平生。
&#13;
10、龚自珍
&#13;
【清】
&#13;
七绝：
&#13;
一、《已亥杂诗三百一十五首》
&#13;
其五
&#13;
浩荡离愁白日斜，吟鞭东指即天涯。落红不是无情物，化作春泥更护花。
&#13;
其九十六
&#13;
少年击剑更吹箫，剑气箫心一例消。谁分苍凉归棹后，万千哀乐聚今朝。
&#13;
其九十七
&#13;
天花拂袂著难销，始愧声闻力未超。青史他年烦点染，定公四纪遇灵箫。
&#13;
其九十八
&#13;
一言恩重降云霄，尘劫成尘感不销。未免初禅怯花影，梦回持偈谢灵箫。
&#13;
其一二五
&#13;
九州生气恃风雷，万马齐喑究可哀。我劝天公重抖擞，不拘一格降人才。
&#13;
其一三五
&#13;
偶赋凌云偶倦飞，偶然闲慕遂初衣。偶逢锦瑟家人问，便说寻春为汝归。
&#13;
其二六五
&#13;
美人才地太玲珑，我亦阴符满腹中。今日帘旌秋缥缈，长天飞去一征鸿。
&#13;
二、《咏史》
&#13;
金粉东南十五州，万重恩怨属名流。
&#13;
牢盆狎客操全算，团扇才人踞上游。
&#13;
避席畏闻文字狱，著书都为稻粱谋。
&#13;
田横五百人安在，难道归来尽列侯？
&#13;
三、《夜坐二首》
&#13;
其一
&#13;
春夜伤心坐画屏，不如放眼入青冥。
&#13;
一山突起丘陵妒，万籁无言帝座灵。
&#13;
塞上似腾奇女气，江东久殒少微星。
&#13;
从来不蓄湘累问，唤出嫦娥诗与听。
&#13;
其二
&#13;
沉沉心事北南东，一睨人材海内空。
&#13;
壮岁始参周史席，髫年惜堕晋贤风。
&#13;
功高拜将成仙外，才尽回肠荡气中。
&#13;
万一禅关砉然破，美人如玉剑如虹。
&#13;
B+
&#13;
王之涣、韦应物、温庭钧、韦庄、贺铸、杨万里、周邦彦、姜夔、袁枚、黄景仁
&#13;
每人选3首
&#13;
1、王之涣
&#13;
【唐】
&#13;
一、《凉州词二首·其一》
&#13;
黄河远上白云间，一片孤城万仞山。
&#13;
羌笛何须怨杨柳，春风不度玉门关。
&#13;
二、《登鹳雀楼》
&#13;
白日依山尽，黄河入海流。
&#13;
欲穷千里目，更上一层楼。
&#13;
三、《宴词》
&#13;
长堤春水绿悠悠，畎入漳河一道流。
&#13;
莫听声声催去棹，桃溪浅处不胜舟。
&#13;
2、韦应物
&#13;
【唐】
&#13;
一、《滁州西涧》
&#13;
独怜幽草涧边生，上有黄鹂深树鸣。
&#13;
春潮带雨晚来急，野渡无人舟自横。
&#13;
二、《淮上喜会梁川故人》
&#13;
江汉曾为客，相逢每醉还。
&#13;
浮云一别后，流水十年间。
&#13;
欢笑情如旧，萧疏鬓已斑。
&#13;
何因不归去？淮上有秋山。
&#13;
三、《简卢陟》
&#13;
可怜白雪曲，未遇知音人。
&#13;
恓惶戎旅下，蹉跎淮海滨。
&#13;
涧树含朝雨，山鸟哢馀春。
&#13;
我有一瓢酒，可以慰风尘。
&#13;
3、温庭筠
&#13;
【唐】
&#13;
一、《商山早行》
&#13;
晨起动征铎，客行悲故乡。
&#13;
鸡声茅店月，人迹板桥霜。
&#13;
槲叶落山路，枳花明驿墙。
&#13;
因思杜陵梦，凫雁满回塘。
&#13;
二、《南歌子词二首》
&#13;
一尺深红胜曲尘，天生旧物不如新。
&#13;
合欢桃核终堪恨，里许元来别有人。
&#13;
井底点灯深烛伊，共郎长行莫围棋。
&#13;
玲珑骰子安红豆，入骨相思知不知。
&#13;
三、《望江南·梳洗罢》
&#13;
梳洗罢，独倚望江楼。过尽千帆皆不是，斜晖脉脉水悠悠。肠断白蘋洲。
&#13;
4、韦庄
&#13;
【唐】
&#13;
一、《菩萨蛮五首》
&#13;
其一
&#13;
红楼别夜堪惆怅，香灯半卷流苏帐。残月出门时，美人和泪辞。
&#13;
琵琶金翠羽，弦上黄莺语。劝我早归家，绿窗人似花。
&#13;
其二
&#13;
人人尽说江南好，游人只合江南老。春水碧于天，画船听雨眠。
&#13;
垆边人似月，皓腕凝霜雪。未老莫还乡，还乡须断肠。
&#13;
其三
&#13;
如今却忆江南乐，当时年少春衫薄。骑马倚斜桥，满楼红袖招。
&#13;
翠屏金屈曲，醉入花丛宿。此度见花枝，白头誓不归。
&#13;
其四
&#13;
劝君今夜须沈醉，尊前莫话明朝事。珍重主人心，酒深情亦深。
&#13;
须愁春漏短，莫诉金杯满。遇酒且呵呵，人生能几何。
&#13;
其五
&#13;
洛阳城里春光好，洛阳才子他乡老。柳暗魏王堤，此时心转迷。
&#13;
桃花春水渌，水上鸳鸯浴。凝恨对残晖，忆君君不知。 
&#13;
二、《台城》
&#13;
江雨霏霏江草齐，六朝如梦鸟空啼。
&#13;
无情最是台城柳，依旧烟笼十里堤。
&#13;
三、《金陵图》
&#13;
谁谓伤心画不成，画人心逐世人情。
&#13;
君看六幅南朝事，老木寒云满故城。
&#13;
5、贺铸
&#13;
【宋】
&#13;
一、《青玉案·凌波不过横塘路》
&#13;
凌波不过横塘路，但目送、芳尘去。锦瑟华年谁与度？月桥花院，琐窗朱户，只有春知处。
&#13;
飞云冉冉蘅皋暮，彩笔新题断肠句。试问闲情都几许？一川烟草，满城风絮，梅子黄时雨。
&#13;
二、《踏莎行·杨柳回塘》
&#13;
杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。
&#13;
返照迎潮，行云带雨。依依似与骚人语。当年不肯嫁春风，无端却被秋风误。
&#13;
三、《鹧鸪天·重过阊门万事非》
&#13;
重过阊门万事非。同来何事不同归。梧桐半死清霜后，头白鸳鸯失伴飞。
&#13;
原上草，露初晞。旧栖新垅两依依。空床卧听南窗雨，谁复挑灯夜补衣。
&#13;
6、杨万里
&#13;
【宋】
&#13;
一、《小池》
&#13;
泉眼无声惜细流，树阴照水爱晴柔。
&#13;
小荷才露尖尖角，早有蜻蜓立上头。
&#13;
二、《晓出净慈寺送林子方》
&#13;
毕竟西湖六月中，风光不与四时同。
&#13;
接天莲叶无穷碧，映日荷花别样红。
&#13;
三、《过松源晨炊漆公店》
&#13;
莫言下岭便无难，赚得行人错喜欢。
&#13;
政入万山围子里，一山放出一山拦。
&#13;
7、周邦彦
&#13;
【宋】
&#13;
一、《苏幕遮·燎沉香》
&#13;
燎沉香，消溽暑。鸟雀呼晴，侵晓窥檐语。叶上初阳干宿雨，水面清圆，一一风荷举。
&#13;
故乡遥，何日去？家住吴门，久作长安旅。五月渔郎相忆否？小楫轻舟，梦入芙蓉浦。
&#13;
二、《兰陵王·柳》
&#13;
柳阴直，烟里丝丝弄碧。隋堤上、曾见几番，拂水飘绵送行色。登临望故国，谁识京华倦客？长亭路，年去岁来，应折柔条过千尺。
&#13;
闲寻旧踪迹，又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿，望人在天北。
&#13;
凄恻，恨堆积！渐别浦萦回，津堠岑寂，斜阳冉冉春无极。念月榭携手，露桥闻笛。沉思前事，似梦里，泪暗滴。
&#13;
三、《少年游·并刀如水》
&#13;
并刀如水，吴盐胜雪，纤手破新橙。锦幄初温，兽烟不断，相对坐调笙。
&#13;
低声问：向谁行宿？城上已三更。马滑霜浓，不如休去，直是少人行！
&#13;
8、姜夔
&#13;
【宋】
&#13;
扬州慢·淮左名都
&#13;
淮左名都，竹西佳处，解鞍少驻初程。过春风十里，尽荠麦青青。自胡马窥江去后，废池乔木，犹厌言兵。渐黄昏，清角吹寒，都在空城。
&#13;
杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生？
&#13;
二、《暗香、疏影》
&#13;
其一 
&#13;
暗香·旧时月色
&#13;
旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。
&#13;
江国，正寂寂，叹寄与路遥，夜雪初积。翠尊易泣，红萼无言耿相忆。长记曾携手处，千树压、西湖寒碧。又片片、吹尽也，几时见得？
&#13;
其二
&#13;
疏影·苔枝缀玉
&#13;
苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。
&#13;
犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。
&#13;
三、《踏莎行·自沔东来丁未元日至金陵江上感梦而作》
&#13;
燕燕轻盈，莺莺娇软，分明又向华胥见。夜长争得薄情知？春初早被相思染。
&#13;
别后书辞，别时针线，离魂暗逐郎行远。淮南皓月冷千山，冥冥归去无人管。
&#13;
9、袁枚
&#13;
【清】
&#13;
一、《明皇与贵妃》
&#13;
到底君王负旧盟，江山情重美人轻。
&#13;
玉环领略夫妻味，从此人间不再生。
&#13;
二、《马嵬》
&#13;
莫唱当年长恨歌，人间亦自有银河。
&#13;
石壕村里夫妻别，泪比长生殿上多。
&#13;
三、《独秀峰》
&#13;
来龙去脉绝无有，突然一峰插南斗。
&#13;
桂林山水奇八九，独秀峰尤冠其首。
&#13;
三百六级登其巅，一城烟水来眼前。
&#13;
青山尚且直如弦，人生孤立何伤焉？
&#13;
10、黄景仁 
&#13;
【清】
&#13;
一、《绮怀十六首》 
&#13;
其十五
&#13;
几回花下坐吹箫，银汉红墙入望遥。
&#13;
似此星辰非昨夜，为谁风露立中宵。
&#13;
缠绵思尽抽残茧，宛转心伤剥后蕉。
&#13;
三五年时三五月，可怜杯酒不曾消。
&#13;
二、《杂感》
&#13;
仙佛茫茫两未成，只知独夜不平鸣。
&#13;
风蓬飘尽悲歌气，泥絮沾来薄幸名。
&#13;
十有九人堪白眼，百无一用是书生。
&#13;
莫因诗卷愁成谶，春鸟秋虫自作声。
&#13;
三、《癸巳除夕偶成》
&#13;
千家笑语漏迟迟，忧患潜从物外知。
&#13;
悄立市桥人不识，一星如月看多时。</description>
      <content:encoded><![CDATA[<p><b>modaoshi007: </b><br>
<span>假期我整理了这个：超长榜单，古代诗人50强，诗词选266首</span><br>
<span>前言：</span><br>
<span>地址：https://mp.weixin.qq.com/s?__biz=MzA4ODc2MDI1OQ==&mid=2649049055&idx=1&sn=66924bb3987c68b136989dfb405b5426&chksm=8834ad73bf4324652f03e5729edbe805d56802ab780d582d7d81dbeff98de8a**adf3d3ee5e&token=660472808&lang=zh_CN#rd</span><br>
<span>诗坛做点将录最流行，一般是按照水浒108将比拟，戏说诗坛人物成就和地位，比如晁盖对应谁，宋江对应谁，卢俊义又对应谁，趣味性强，一目了然，从清代乾嘉诗坛点将录开始，到现在网络诗坛点将录，层出不穷。但这个要一一对应，很麻烦，且重评语而无选诗，有趣味性，没太多实用性。毕竟做点将录，根本目的还应该在于诗嘛。</span><br>
<span>鉴于此，特来做一个私人排行榜榜单，一是容易理解，二是重点在于诗。此外做几点说明：</span><br>
<span>1、既然是私人榜单，一定是带着私人偏好和口味的，即，这个榜单并不客观反映诗人的诗词成就和历史地位，纯粹是个人口味的表达。</span><br>
<span>2、为什么选50强？其实最便捷的是选10强，但你会发现很多光辉的名字会被舍掉， 增到20、30强仍然吃紧，所以索性整数选50强，但再多篇幅就太长了，选择做50强是综合斟酌的结果。</span><br>
<span>3、这是一个主观的榜单，又因为中国诗人璨若星河，只选50个，必然会漏掉一大批大家，漏掉则有各种各样的取舍原因。</span><br>
<span>比如，屈原这样的大家，必然是属于第一阵列的，但没有选，是因为他的代表作《离骚》太长，不适合放进去。其次，汉代文学大家不少，但还未到诗词的成熟阶段，因而也一概没选，因此这个榜单也可叫做：魏晋后古代诗人榜。再比如开一代风气的陈子昂，初唐四杰的其中三位，都足称大家，也没有放入，是因为他们的存在感由于后起之秀的光芒而略显稀薄了。当然更多人，所处时代都是一代文宗，文坛盟主或名士，成就与影响足可与选中的A、B++、B+级等并肩，但也因为偏好取舍，没有选入。所以下边列一个有资格入选但没有入选的报菜名(不止这些，只是示例），以表歉意，比如：</span><br>
<span>屈原、宋玉、司马相如、贾谊、张衡、蔡邕、班固、东方朔、孔融、王璨、嵇康、左思、陆机、潘安、刘琨、江淹、陈子昂、杨炯、卢照邻、骆宾王、沈佺期、宋之问、杜审言、苏味道、刘长卿、高适、张九龄、元稹、罗隐、贾岛、孟郊、杜荀鹤、李益、韩翃、司空图、李璟、冯延巳、梅尧臣、苏舜钦、王禹偁、张先、林逋、朱淑真、曾巩、陈师道、陈与义、范成大、朱敦儒、张孝祥、吴文英、张炎、史达祖、王沂孙、萨都刺、杨维桢、刘基、宋濂、高启、李梦阳、陈子龙、李攀龙、王世贞、于谦、归有光、唐寅、张岱、李渔、钱谦益、吴伟业、龚鼎孳、屈大均、朱彝尊、陈维崧、王士祯、郑板桥、施润章、纪昀、赵翼、陈三立....等等，名单太长了，点到为止吧。</span><br>
<span>古代诗人50强排行榜：</span><br>
<span>A++</span><br>
<span>李白、杜甫、陶渊明、王维、白居易、李商隐、苏轼、辛弃疾、李煜、孟浩然</span><br>
<span>A+</span><br>
<span>杜牧、刘禹锡、李贺、王勃、王昌龄、欧阳修、李清照、黄庭坚、陆游、元好问</span><br>
<span>A</span><br>
<span>曹操、曹植、阮籍、庾信、韩愈、柳宗元、范仲淹、王安石、柳永、秦观</span><br>
<span>B++</span><br>
<span>谢灵运、鲍照、谢眺、贺知章、张若虚、岑参、晏殊、晏几道、纳兰性德、龚自珍</span><br>
<span>B+</span><br>
<span>王之涣、韦应物、温庭钧、韦庄、贺铸、杨万里、周邦彦、姜夔、袁枚、黄景仁</span><br>
<span>说明：</span><br>
<span>1、</span><br>
<span>50强榜单，分为5级：A++、A+、A、B++、B+每一级10名</span><br>
<span>其中，A++每人选10首诗（李杜各20首）共120首，</span><br>
<span>A+每人选5首（杜牧、刘禹锡各10首）共60首</span><br>
<span>A之后30人每人选3首（阮籍、张若虚各只录1首），共86首</span><br>
<span>总计266首诗词</span><br>
<span>2、</span><br>
<span>第一级中，唐6人，宋2人、晋1人、五代1人，唐人占比60%，顶尖流绝对主力；</span><br>
<span>第二级中，唐5人，宋4人、元人1人，超一流唐仍是主力，宋人比例上升；</span><br>
<span>第三级中，魏晋南北朝4人、唐2人、宋4人，一流中魏晋与宋平分秋色；</span><br>
<span>第四级中，魏晋南北朝3人、唐3人、宋2人、清2人，近一流中，清开始出现；</span><br>
<span>第五级中，唐4人，宋4人，清2人，次一流中，唐宋平分秋色，清占2席；</span><br>
<span>从这个分级中，也能大致反映历代诗歌实力水平，唐20人，毫无争议的第一；宋16人，第二；魏晋南北朝8人，第三；清4人，第四；五代1人，因在顶尖流，第五；元1人，因在超一流，第六。所以按这个排名显示诗歌朝代实力排序，就是：唐、宋、魏晋南北朝、清、五代、元。</span><br>
<span>2、选诗中包括组诗，组诗按照1首计算，有的全部录入，如杜甫的秋兴八首、咏怀古迹五首等，有的则是部分录入，如陶渊明的归田园居六首，只录3首，饮酒二十首，只录1首。目的就是保留最精华、经典的部分。像杜甫秋兴八首这种整体优秀的组诗，则也不避繁多，全部录入，目的也是保留精华经典。</span><br>
<span>3、阮籍和张若虚，按例各有3首，但各只选1首（阮籍是组诗），因其代表作特出，其它诗作无法与之并肩。</span><br>
<span>选诗堪称精华中的精华，记读赏鉴、普及陶冶，无所不便，敬请收藏。</span><br>
<span>下面进入诗词选：</span><br>
<span>A++级</span><br>
<span>李白、杜甫、陶渊明、王维、白居易、李商隐、苏轼、辛弃疾、李煜、孟浩然</span><br>
<span>每人选10首（李杜破例各20首）</span><br>
<span>1、李白：</span><br>
<span>【唐】</span><br>
<span>歌行体：</span><br>
<span>一、《将进酒·君不见黄河之水天上来》</span><br>
<span>君不见黄河之水天上来，奔流到海不复回。</span><br>
<span>君不见高堂明镜悲白发，朝如青丝暮成雪。</span><br>
<span>人生得意须尽欢，莫使金樽空对月。</span><br>
<span>**，千金散尽还复来。</span><br>
<span>烹羊宰牛且为乐，会须一饮三百杯。</span><br>
<span>岑夫子，丹丘生，将进酒，杯莫停。</span><br>
<span>与君歌一曲，请君为我侧耳听。</span><br>
<span>钟鼓馔玉不足贵，但愿长醉不复醒。</span><br>
<span>古来圣贤皆寂寞，惟有饮者留其名。</span><br>
<span>陈王昔时宴平乐，斗酒十千恣欢谑。</span><br>
<span>主人何为言少钱，径须沽取对君酌。</span><br>
<span>五花马，千金裘，</span><br>
<span>呼儿将出换美酒，与尔同销万古愁。</span><br>
<span>二、《蜀道难》</span><br>
<span>噫吁嚱，危乎高哉！蜀道之难，难于上青天。</span><br>
<span>蚕丛及鱼凫，开国何茫然。</span><br>
<span>尔来四万八千岁，不与秦塞通人烟。</span><br>
<span>西当太白有鸟道，可以横绝峨眉巅。</span><br>
<span>地崩山摧壮士死，然后天梯石栈相钩连。</span><br>
<span>上有六龙回日之高标，下有冲波逆折之回川。</span><br>
<span>黄鹤之飞尚不得过，猿猱欲度愁攀援。</span><br>
<span>青泥何盘盘，百步九折萦岩峦。</span><br>
<span>扪参历井仰胁息，以手抚膺坐长叹。</span><br>
<span>问君西游何时还？畏途巉岩不可攀。</span><br>
<span>但见悲鸟号古木，雄飞雌从绕林间。</span><br>
<span>又闻子规啼夜月，愁空山。</span><br>
<span>蜀道之难,难于上青天，使人听此凋朱颜。</span><br>
<span>连峰去天不盈尺，枯松倒挂倚绝壁。</span><br>
<span>飞湍瀑流争喧豗，砯崖转石万壑雷。</span><br>
<span>其险也如此，嗟尔远道之人胡为乎来哉！</span><br>
<span>剑阁峥嵘而崔嵬，一夫当关，万夫莫开。</span><br>
<span>所守或匪亲，化为狼与豺。</span><br>
<span>朝避猛虎，夕避长蛇；磨牙吮血，杀人如麻。</span><br>
<span>锦城虽云乐，不如早还家。</span><br>
<span>蜀道之难，难于上青天，侧身西望长咨嗟。</span><br>
<span>三、《梦游天姥吟留别》</span><br>
<span>海客谈瀛洲，烟涛微茫信难求。</span><br>
<span>越人语天姥，云霞明灭或可睹。</span><br>
<span>天姥连天向天横，势拔五岳掩赤城。</span><br>
<span>天台一万八千丈，对此欲倒东南倾。</span><br>
<span>我欲因之梦吴越，一夜飞度镜湖月。</span><br>
<span>湖月照我影，送我至剡溪。</span><br>
<span>谢公宿处今尚在，渌水荡漾清猿啼。</span><br>
<span>脚著**，身登青云梯。</span><br>
<span>半壁见海日，空中闻天鸡。</span><br>
<span>千岩万转路不定，迷花倚石忽已暝。</span><br>
<span>熊咆龙吟殷岩泉，栗深林兮惊层巅。</span><br>
<span>云青青兮欲雨，水澹澹兮生烟。</span><br>
<span>列缺霹雳，丘峦崩摧。洞天石扉，訇然中开。</span><br>
<span>青冥浩荡不见底，日月照耀金银台。</span><br>
<span>霓为衣兮风为马，云之君兮纷纷而来下。</span><br>
<span>虎鼓瑟兮鸾回车，仙之人兮列如麻。</span><br>
<span>忽魂悸以魄动，恍惊起而长嗟。</span><br>
<span>惟觉时之枕席，失向来之烟霞。</span><br>
<span>世间行乐亦如此，古来万事东流水。</span><br>
<span>别君去兮何时还，且放白鹿青崖间，</span><br>
<span>须行即骑访名山。安能摧眉折腰事权贵，</span><br>
<span>使我不得开心颜。</span><br>
<span>四、《公无渡河·黄河西来决昆仑》</span><br>
<span>黄河西来决昆仑，咆哮万里触龙门。波滔天，尧咨嗟。</span><br>
<span>大禹理百川，儿啼不窥家。杀湍湮洪水，九州始蚕麻。</span><br>
<span>其害乃去，茫然风沙。</span><br>
<span>被发之叟狂而痴，清晨临流欲奚为。</span><br>
<span>旁人不惜妻止之，公无渡河苦渡之。</span><br>
<span>虎可搏，河难凭，公果溺死流海湄。</span><br>
<span>有长鲸白齿若雪山，公乎公乎挂罥于其间，箜篌所悲竟不还。</span><br>
<span>五、《宣州谢朓楼饯别校书叔云》</span><br>
<span>弃我去者，昨日之日不可留；</span><br>
<span>乱我心者，今日之日多烦忧。</span><br>
<span>长风万里送秋雁，对此可以酣高楼。</span><br>
<span>蓬莱文章建安骨，中间小谢又清发。</span><br>
<span>俱怀逸兴壮思飞，欲上青天揽明月。</span><br>
<span>抽刀断水水更流，举杯销愁愁更愁。</span><br>
<span>人生在世不称意，明朝散发弄扁舟。</span><br>
<span>六、《行路难 其一》</span><br>
<span>金樽清酒斗十千，玉盘珍羞直万钱。</span><br>
<span>停杯投箸不能食，拔剑四顾心茫然。</span><br>
<span>欲渡黄河冰塞川，将登太行雪满山。</span><br>
<span>闲来垂钓碧溪上，忽复乘舟梦日边。</span><br>
<span>行路难，行路难，多歧路，今安在。</span><br>
<span>长风破浪会有时，直挂云帆济沧海。</span><br>
<span>其二</span><br>
<span>大道如青天，我独不得出。</span><br>
<span>羞逐长安社中儿，赤鸡白狗赌梨栗。</span><br>
<span>弹剑作歌奏苦声，曳裾王门不称情。</span><br>
<span>淮阴市井笑韩信，汉朝公卿忌贾生。</span><br>
<span>君不见昔时燕家重郭隗，拥篲折节无嫌猜。</span><br>
<span>剧辛乐毅感恩分，输肝剖胆效英才。</span><br>
<span>昭王白骨萦蔓草，谁人更扫黄金台？</span><br>
<span>行路难，归去来！</span><br>
<span>其三</span><br>
<span>有耳莫洗颍川水，有口莫食首阳蕨。</span><br>
<span>含光混世贵无名，何用孤高比云月？</span><br>
<span>吾观自古贤达人，功成不退皆殒身。</span><br>
<span>子胥既弃吴江上，屈原终投湘水滨。</span><br>
<span>陆机雄才岂自保？李斯税驾苦不早。</span><br>
<span>华亭鹤唳讵可闻？上蔡苍鹰何足道？</span><br>
<span>君不见吴中张翰称达生，秋风忽忆江东行。</span><br>
<span>且乐生前一杯酒，何须身后千载名？</span><br>
<span>七绝：</span><br>
<span>七、《望庐山瀑布》</span><br>
<span>日照香炉生紫烟，遥看瀑布挂前川。</span><br>
<span>飞流直下三千尺，疑是银河落九天。</span><br>
<span>八、《早发白帝城》</span><br>
<span>朝辞白帝彩云间，千里江陵一日还。</span><br>
<span>两岸猿声啼不住，轻舟已过万重山。</span><br>
<span>九、《望天门山》</span><br>
<span>天门中断楚江开，碧水东流至此回。</span><br>
<span>两岸青山相对出，孤帆一片日边来。</span><br>
<span>十、《峨眉山月歌》</span><br>
<span>峨眉山月半轮秋，影入平羌江水流。</span><br>
<span>夜发清溪向三峡，思君不见下渝州。</span><br>
<span>十一、《送孟浩然之广陵》</span><br>
<span>故人西辞黄鹤楼，烟花三月下扬州。</span><br>
<span>孤帆远影碧空尽，唯见长江天际流。</span><br>
<span>十二、《闻王昌龄左迁龙标，遥有此寄》</span><br>
<span>杨花落尽子规啼，闻道龙标过五溪。</span><br>
<span>我寄愁心与明月，随君直到夜郎西。</span><br>
<span>七律：</span><br>
<span>十三、《登金陵凤凰台》</span><br>
<span>凤凰台上凤凰游，凤去台空江自流。</span><br>
<span>吴宫花草埋幽径，晋代衣冠成古丘。</span><br>
<span>三山半落青天外，二水中分白鹭洲。</span><br>
<span>总为浮云能蔽日，长安不见使人愁。</span><br>
<span>五绝：</span><br>
<span>十三、《静夜思》</span><br>
<span>床前明月光，疑是地上霜。</span><br>
<span>举头望明月，低头思故乡。</span><br>
<span>五律：</span><br>
<span>十四、《送友人》</span><br>
<span>青山横北郭，白水绕东城。</span><br>
<span>此地一为别，孤蓬万里征。</span><br>
<span>浮云游子意，落日故人情。</span><br>
<span>挥手自兹去，萧萧班马鸣。</span><br>
<span>十五、《渡荆门送别》</span><br>
<span>渡远荆门外，来从楚国游。</span><br>
<span>山随平野尽，江入大荒流。</span><br>
<span>月下飞天境，云生结海楼。</span><br>
<span>仍怜故乡水，万里送行舟。</span><br>
<span>五古：</span><br>
<span>十六、《关山月》</span><br>
<span>明月出天山，苍茫云海间。长风几万里，吹度玉门关。</span><br>
<span>汉下白登道，胡窥青海湾。由来征战地，不见有人还。</span><br>
<span>戍客望边邑，思归多苦颜。高楼当此夜，叹息未应闲。</span><br>
<span>十七、《侠客行》</span><br>
<span>赵客缦胡缨，吴钩霜雪明。银鞍照白马，飒沓如流星。</span><br>
<span>十步杀一人，千里不留行。事了拂衣去，深藏身与名。</span><br>
<span>闲过信陵饮，脱剑膝前横。将炙啖朱亥，持觞劝侯嬴。</span><br>
<span>三杯吐然诺，五岳倒为轻。眼花耳热后，意气素霓生。</span><br>
<span>救赵挥金槌，邯郸先震惊。千秋二壮士，煊赫大梁城。</span><br>
<span>纵死侠骨香，不惭世上英。谁能书阁下，白首太玄经。</span><br>
<span>七古：</span><br>
<span>十八、《把酒问月》</span><br>
<span>青天有月来几时，我今停杯一问之：人攀明月不可得，月行却与人相随？</span><br>
<span>皎如飞镜临丹阙，绿烟灭尽清辉发？但见宵从海上来，宁知晓向云间没？</span><br>
<span>白兔捣药秋复春，嫦娥孤栖与谁邻？今人不见古时月，今月曾经照古人。</span><br>
<span>古人今人若流水，共看明月皆如此。唯愿当歌对酒时，月光长照金樽里。</span><br>
<span>词：</span><br>
<span>二十、《忆秦娥·箫声咽》</span><br>
<span>箫声咽，秦娥梦断秦楼月。秦楼月，年年柳色，灞陵伤别。</span><br>
<span>乐游原上清秋节，咸阳古道音尘绝。音尘绝，西风残照，汉家陵阙。</span><br>
<span>2、杜甫</span><br>
<span>【唐】</span><br>
<span>七律：</span><br>
<span>一、《登高》</span><br>
<span>风急天高猿啸哀，渚清沙白鸟飞回。</span><br>
<span>无边落木萧萧下，不尽长江滚滚来。</span><br>
<span>万里悲秋常作客，百年多病独登台。</span><br>
<span>艰难苦恨繁霜鬓，潦倒新停浊酒杯。</span><br>
<span>二、《登楼》</span><br>
<span>花近高楼伤客心，万方多难此登临。</span><br>
<span>锦江春色来天地，玉垒浮云变古今。</span><br>
<span>北极朝廷终不改，西山寇盗莫相侵。</span><br>
<span>可怜后主还祠庙，日暮聊为梁甫吟。</span><br>
<span>三、《秋兴八首》</span><br>
<span>其一</span><br>
<span>玉露凋伤枫树林，巫山巫峡气萧森。</span><br>
<span>江间波浪兼天涌，塞上风云接地阴。</span><br>
<span>丛菊两开他日泪，孤舟一系故园心。</span><br>
<span>寒衣处处催刀尺，白帝城高急暮砧。</span><br>
<span>其二</span><br>
<span>夔府孤城落日斜，每依北斗望京华。</span><br>
<span>听猿实下三声泪，奉使虚随八月槎。</span><br>
<span>画省香炉违伏枕，山楼粉堞隐悲笳。</span><br>
<span>请看石上藤萝月，已映洲前芦荻花。</span><br>
<span>其三</span><br>
<span>千家山郭静朝晖，日日江楼坐翠微。</span><br>
<span>信宿渔人还泛泛，清秋燕子故飞飞。</span><br>
<span>匡衡抗疏功名薄，刘向传经心事违。</span><br>
<span>同学少年多不贱，五陵衣马自轻肥。</span><br>
<span>其四</span><br>
<span>闻道长安似弈棋，百年世事不胜悲。</span><br>
<span>王侯第宅皆新主，文武衣冠异昔时。</span><br>
<span>直北关山金鼓振，征西车马羽书驰。</span><br>
<span>鱼龙寂寞秋江冷，故国平居有所思。</span><br>
<span>其五</span><br>
<span>蓬莱宫阙对南山，承露金茎霄汉间。</span><br>
<span>西望瑶池降王母，东来紫气满函关。</span><br>
<span>云移雉尾开宫扇，日绕龙鳞识圣颜。</span><br>
<span>一卧沧江惊岁晚，几回青琐点朝班。</span><br>
<span>其六</span><br>
<span>瞿塘峡口曲江头，万里风烟接素秋。</span><br>
<span>花萼夹城通御气，芙蓉小苑入边愁。</span><br>
<span>珠帘绣柱围黄鹄，锦缆牙樯起白鸥。</span><br>
<span>回首可怜歌舞地，秦中自古帝王州。</span><br>
<span>其七</span><br>
<span>昆明池水汉时功，武帝旌旗在眼中。</span><br>
<span>织女机丝虚夜月，石鲸鳞甲动秋风。</span><br>
<span>波漂菰米沉云黑，露冷莲房坠粉红。</span><br>
<span>关塞极天惟鸟道，江湖满地一渔翁。</span><br>
<span>其八</span><br>
<span>昆吾御宿自逶迤，紫阁峰阴入渼陂。</span><br>
<span>香稻啄馀鹦鹉粒，碧梧栖老凤凰枝。</span><br>
<span>佳人拾翠春相问，仙侣同舟晚更移。</span><br>
<span>彩笔昔曾干气象，白头吟望苦低垂。</span><br>
<span>四、《九日蓝田崔氏庄》</span><br>
<span>老去悲秋强自宽，兴来今日尽君欢。</span><br>
<span>羞将短发还吹帽，笑倩旁人为正冠。</span><br>
<span>蓝水远从千涧落，玉山高并两峰寒。</span><br>
<span>明年此会知谁健？醉把茱萸仔细看。</span><br>
<span>五、《蜀相》</span><br>
<span>丞相祠堂何处寻，锦官城外柏森森。</span><br>
<span>映阶碧草自春色，隔叶黄鹂空好音。</span><br>
<span>三顾频烦天下计，两朝开济老臣心。</span><br>
<span>出师未捷身先死，长使英雄泪满襟。</span><br>
<span>六、《闻官军收河南河北》</span><br>
<span>剑外忽传收蓟北，初闻涕泪满衣裳。</span><br>
<span>却看妻子愁何在，漫卷诗书喜欲狂。</span><br>
<span>白日放歌须纵酒，青春作伴好还乡。</span><br>
<span>即从巴峡穿巫峡，便下襄阳向洛阳。</span><br>
<span>七、《咏怀古迹五首》</span><br>
<span>其一</span><br>
<span>支离东北风尘际，漂泊西南天地间。</span><br>
<span>三峡楼台淹日月，五溪衣服共云山。</span><br>
<span>羯胡事主终无赖，词客哀时且未还。</span><br>
<span>庾信平生最萧瑟，暮年诗赋动江关。</span><br>
<span>其二</span><br>
<span>摇落深知宋玉悲，风流儒雅亦吾师。</span><br>
<span>怅望千秋一洒泪，萧条异代不同时。</span><br>
<span>江山故宅空文藻，云雨荒台岂梦思。</span><br>
<span>最是楚宫俱泯灭，舟人指点到今疑。</span><br>
<span>其三</span><br>
<span>群山万壑赴荆门，生长明妃尚有村。</span><br>
<span>一去紫台连朔漠，独留青冢向黄昏。</span><br>
<span>画图省识春风面，环佩空归月夜魂。</span><br>
<span>千载琵琶作胡语，分明怨恨曲中论。</span><br>
<span>其四</span><br>
<span>蜀主窥吴幸三峡，崩年亦在永安宫。</span><br>
<span>翠华想像空山里，玉殿虚无野寺中。</span><br>
<span>古庙杉松巢水鹤，岁时伏腊走村翁。</span><br>
<span>武侯祠屋常邻近，一体君臣祭祀同。</span><br>
<span>其五</span><br>
<span>诸葛大名垂宇宙，宗臣遗像肃清高。</span><br>
<span>三分割据纡筹策，万古云霄一羽毛。</span><br>
<span>伯仲之间见伊吕，指挥若定失萧曹。</span><br>
<span>福移汉祚难恢复，志决身歼军务劳。</span><br>
<span>七绝：</span><br>
<span>八、《绝句》</span><br>
<span>两个黄鹂鸣翠柳，一行白鹭上青天。</span><br>
<span>窗含西岭千秋雪，门泊东吴万里船。</span><br>
<span>五律：</span><br>
<span>九、《望岳》</span><br>
<span>岱宗夫如何，齐鲁青未了。</span><br>
<span>造化钟神秀，阴阳割昏晓。</span><br>
<span>荡胸生曾云，决眦入归鸟。</span><br>
<span>会当凌绝顶，一览众山小。</span><br>
<span>十、《春望》</span><br>
<span>国破山河在，城春草木深。</span><br>
<span>感时花溅泪，恨别鸟惊心。</span><br>
<span>烽火连三月，家书抵万金。</span><br>
<span>白头搔更短，浑欲不胜簪。</span><br>
<span>十一、《春夜喜雨》</span><br>
<span>好雨知时节，当春乃发生。</span><br>
<span>随风潜入夜，润物细无声。</span><br>
<span>野径云俱黑，江船火独明。</span><br>
<span>晓看红湿处，花重锦官城。</span><br>
<span>十二、《登岳阳楼》</span><br>
<span>昔闻洞庭水，今上岳阳楼。</span><br>
<span>吴楚东南坼，乾坤日夜浮。</span><br>
<span>亲朋无一字，老病有孤舟。</span><br>
<span>戎马关山北，凭轩涕泗流。</span><br>
<span>十三、《旅夜书怀》</span><br>
<span>细草微风岸，危樯独夜舟。</span><br>
<span>星垂平野阔，月涌大江流。</span><br>
<span>名岂文章著，官因老病休。</span><br>
<span>飘飘何所似，天地一沙鸥。</span><br>
<span>十四、《月夜》</span><br>
<span>今夜鄜州月，闺中只独看。</span><br>
<span>遥怜小儿女，未解忆长安。</span><br>
<span>香雾云鬟湿，清辉玉臂寒。</span><br>
<span>何时倚虚幌，双照泪痕干。</span><br>
<span>十五、《月夜忆舍弟》</span><br>
<span>戍鼓断人行，秋边一雁声。</span><br>
<span>露从今夜白，月是故乡明。</span><br>
<span>有弟皆分散，无家问死生。</span><br>
<span>寄书长不避，况乃未休兵。</span><br>
<span>十六、《天末怀李白》</span><br>
<span>凉风起天末，君子意如何。</span><br>
<span>鸿雁几时到，江湖秋水多。</span><br>
<span>文章憎命达，魑魅喜人过。</span><br>
<span>应共冤魂语，投诗赠汨罗。</span><br>
<span>五古：</span><br>
<span>十七、《 赠卫八处士》</span><br>
<span>人生不相见，动如参与商。今夕复何夕，共此灯烛光。</span><br>
<span>少壮能几时？鬓发各已苍。访旧半为鬼，惊呼热中肠。</span><br>
<span>焉知二十载，重上君子堂。昔别君未婚，儿女忽成行。</span><br>
<span>怡然敬父执，问我来何方？问答乃未已，驱儿罗酒浆。</span><br>
<span>夜雨剪春韭，新炊间黄粱。主称会面难，一举累十觞。</span><br>
<span>十觞亦不醉，感子故意长。明日隔山岳，世事两茫茫。</span><br>
<span>十八、《石壕吏》</span><br>
<span>暮投石壕村，有吏夜捉人。老翁逾墙走，老妇出门看。</span><br>
<span>吏呼一何怒，妇啼一何苦。听妇前致词，三男邺城戍。</span><br>
<span>一男附书至，二男新战死。存者且偷生，死者长已矣。</span><br>
<span>室中更无人，惟有乳下孙。有孙母未去，出入无完裙。</span><br>
<span>老妪力虽衰，请从吏夜归。急应河阳役，犹得备晨炊。</span><br>
<span>夜久语声绝，如闻泣幽咽。天明登前途，独与老翁别。</span><br>
<span>十九、《奉赠韦左丞丈二十二韵》</span><br>
<span>纨袴不饿死，儒冠多误身。丈人试静听，贱子请具陈。</span><br>
<span>甫昔少年日，早充观国宾。读书破万卷，下笔如有神。</span><br>
<span>赋料扬雄敌，诗看子建亲。李邕求识面，王翰愿卜邻。</span><br>
<span>自谓颇挺出，立登要路津。致君尧舜上，再使风俗淳。</span><br>
<span>此意竟萧条，行歌非隐沦。骑驴三十载，旅食京华春。</span><br>
<span>朝扣富儿门，暮随肥马尘。残杯与冷炙，到处潜悲辛。</span><br>
<span>主上顷见征，欻然欲求伸。青冥却垂翅，蹭蹬无纵鳞。</span><br>
<span>甚愧丈人厚，甚知丈人真。每于百僚上，猥诵佳句新。</span><br>
<span>窃效贡公喜，难甘原宪贫。焉能心怏怏，只是走踆踆。</span><br>
<span>今欲东入海，即将西去秦。尚怜终南山，回首清渭滨。</span><br>
<span>常拟报一饭，况怀辞大臣。白鸥没浩荡，万里谁能驯。</span><br>
<span>歌行体：</span><br>
<span>二十、《茅屋为秋风所破歌》</span><br>
<span>八月秋高风怒号，卷我屋上三重茅。</span><br>
<span>茅飞渡江洒江郊，高者挂罥长林梢，下者飘转沉塘坳。</span><br>
<span>南村群童欺我老无力，忍能对面为盗贼，公然抱茅入竹去。</span><br>
<span>唇焦口燥呼不得，归来倚杖自叹息。</span><br>
<span>俄顷风定云墨色，秋天漠漠向昏黑。</span><br>
<span>布衾多年冷似铁，娇儿恶卧踏里裂。</span><br>
<span>床头屋漏无干处，雨脚如麻未断绝。</span><br>
<span>自经丧乱少睡眠，长夜沾湿何由彻？</span><br>
<span>安得广厦千万间，大庇天下寒士俱欢颜，风雨不动安如山！</span><br>
<span>呜呼！何时眼前突兀见此屋，吾庐独破受冻死亦足！</span><br>
<span>3、陶渊明</span><br>
<span>【东晋】</span><br>
<span>五言诗：</span><br>
<span>一、《归园田居六首其一》</span><br>
<span>少无适俗韵，性本爱丘山。误入尘网中，一去三十年。</span><br>
<span>羁鸟恋旧林，池鱼思故渊。开荒南野际，守拙归园田。</span><br>
<span>方宅十余亩，草屋八九间。榆柳荫后檐，桃李罗堂前。</span><br>
<span>暧暧远人村，依依墟里烟。狗吠深巷中，鸡鸣桑树颠。</span><br>
<span>户庭无尘杂，虚室有余闲。久在樊笼里，复得返自然。</span><br>
<span>其三</span><br>
<span>种豆南山下，草盛豆苗稀。晨兴理荒秽，带月荷锄归。</span><br>
<span>道狭草木长，夕露沾我衣。衣沾不足惜，但使愿无违。</span><br>
<span>二、《饮酒二十首 其五》</span><br>
<span>结庐在人境，而无车马喧。问君何能尔？心远地自偏。</span><br>
<span>采菊东篱下，悠然见南山。山气日夕佳，飞鸟相与还。</span><br>
<span>此中有真意，欲辨已忘言。</span><br>
<span>三、《读山海经十三首 其一》</span><br>
<span>孟夏草木长，绕屋树扶疏。众鸟欣有托，吾亦爱吾庐。</span><br>
<span>既耕亦已种，时还读我书。穷巷隔深辙，颇回故人车。</span><br>
<span>欢然酌春酒，摘我园中蔬。微雨从东来，好风与之俱。</span><br>
<span>泛览周王传，流观山海图。俯仰终宇宙，不乐复何如。</span><br>
<span>其十</span><br>
<span>精卫衔微木，将以填沧海。刑天舞干戚，猛志固常在。</span><br>
<span>同物既无虑，化去不复悔。徒设在昔心，良辰讵可待。</span><br>
<span>四、《杂诗十二首》</span><br>
<span>其一</span><br>
<span>人生无根蒂，飘如陌上尘。分散逐风转，此已非常身。</span><br>
<span>落地为兄弟，何必骨肉亲。得欢当作乐，斗酒聚比邻。</span><br>
<span>盛年不重来，一日难再晨。及时当勉励，岁月不待人。</span><br>
<span> 其二</span><br>
<span>白日沦西阿，素月出东岭。遥遥万里辉，荡荡空中景。</span><br>
<span>风来入房户，夜中枕席冷。气变悟时易，不眠知夕永。</span><br>
<span>欲言无予和，挥杯劝孤影。日月掷人去，有志不获骋。</span><br>
<span>念此怀悲凄，终晓不能静。</span><br>
<span>五、《形影神三首其三神释》</span><br>
<span>大钧无私力，万理自森著。人为三才中，岂不以我故。</span><br>
<span>与君虽异物，生而相依附。结托既喜同，安得不相语。</span><br>
<span>三皇大圣人，今复在何处？彭祖爱永年，欲留不得住。</span><br>
<span>老少同一死，贤愚无复数。日醉或能忘，将非促龄具？</span><br>
<span>立善常所欣，谁当为汝誉？甚念伤吾生，正宜委运去。</span><br>
<span>纵浪大化中，不喜亦不惧。应尽便须尽，无复独多虑。</span><br>
<span>六、《咏荆轲》</span><br>
<span>燕丹善养士，志在报强嬴。招集百夫良，岁暮得荆卿。</span><br>
<span>君子死知己，提剑出燕京；素骥鸣广陌，慷慨送我行。</span><br>
<span>雄发指危冠，猛气冲长缨。饮饯易水上，四座列群英。</span><br>
<span>渐离击悲筑，宋意唱高声。萧萧哀风逝，淡淡寒波生。</span><br>
<span>商音更流涕，羽奏壮士惊。心知去不归，且有后世名。</span><br>
<span>登车何时顾，飞盖入秦庭。凌厉越万里，逶迤过千城。</span><br>
<span>图穷事自至，豪主正怔营。惜哉剑术疏，奇功遂不成。</span><br>
<span>其人虽已没，千载有馀情。</span><br>
<span>七、《移居二首其一》</span><br>
<span>昔欲居南村，非为卜其宅。闻多素心人，乐与数晨夕。</span><br>
<span>怀此颇有年，今日从兹役。敝庐何必广，取足蔽床席。</span><br>
<span>邻曲时时来，抗言谈在昔。奇文共欣赏，疑义相与析。</span><br>
<span>八、《拟挽歌辞三首其三》</span><br>
<span>荒草何茫茫，白杨亦萧萧。严霜九月中，送我出远郊。</span><br>
<span>四面无人居，高坟正嶣峣。马为仰天鸣，风为自萧条。</span><br>
<span>幽室一已闭，千年不复朝。千年不复朝，贤达无奈何。</span><br>
<span>向来相送人，各自还其家。亲戚或余悲，他人亦已歌。</span><br>
<span>死去何所道，托体同山阿。</span><br>
<span>四言诗：</span><br>
<span>九、《停云》</span><br>
<span>其一</span><br>
<span>霭霭停云，濛濛时雨。</span><br>
<span>八表同昏，平路伊阻。</span><br>
<span>静寄东轩，春醪独抚。</span><br>
<span>良朋悠邈，搔首延伫。</span><br>
<span>其二</span><br>
<span>停云霭霭，时雨濛濛。</span><br>
<span>八表同昏，平陆成江。</span><br>
<span>有酒有酒，闲饮东窗。</span><br>
<span>愿言怀人，舟车靡从。</span><br>
<span>其三</span><br>
<span>东园之树，枝条载荣。</span><br>
<span>竞用新好，以招余情。</span><br>
<span>人亦有言：日月于征。</span><br>
<span>安得促席，说彼平生。</span><br>
<span>其四</span><br>
<span>翩翩飞鸟，息我庭柯。</span><br>
<span>敛翮闲止，好声相和。</span><br>
<span>岂无他人，念子实多。</span><br>
<span>愿言不获，抱恨如何。</span><br>
<span>十、《时运》</span><br>
<span>其一</span><br>
<span>迈迈时运，穆穆良朝。</span><br>
<span>袭我春服，薄言东郊。</span><br>
<span>山涤馀霭，宇暧微霄。</span><br>
<span>有风自南，翼彼新苗。</span><br>
<span>其二</span><br>
<span>洋洋平潭，乃漱乃濯。</span><br>
<span>邈邈遐景，载欣载瞩。</span><br>
<span>人亦有言，称心易足。</span><br>
<span>挥兹一觞，陶然自乐。</span><br>
<span>其三</span><br>
<span>延目中流，悠想清沂。</span><br>
<span>童冠齐业，闲咏以归。</span><br>
<span>我爱其挣，寤寐交挥。</span><br>
<span>但恨殊世，邈不可追。</span><br>
<span>其四</span><br>
<span>斯晨斯夕，言息其庐。</span><br>
<span>花药分列，林竹翳如。</span><br>
<span>清琴横床，浊酒半壶。</span><br>
<span>黄唐莫逮，慨独在余。</span><br>
<span>4、王维</span><br>
<span>【唐】</span><br>
<span>五律：</span><br>
<span>一、《山居秋暝》</span><br>
<span>空山新雨后，天气晚来秋。</span><br>
<span>明月松间照，清泉石上流。</span><br>
<span>竹喧归浣女，莲动下渔舟。</span><br>
<span>随意春芳歇，王孙自可留。</span><br>
<span>二、《终南别业》</span><br>
<span>中岁颇好道，晚家南山陲。</span><br>
<span>兴来每独往，胜事空自知。</span><br>
<span>行到水穷处，坐看云起时。</span><br>
<span>偶然值林叟，谈笑无还期。</span><br>
<span>三、《终南山》</span><br>
<span>太乙近天都，连山到海隅。</span><br>
<span>白云回望合，青霭入看无。</span><br>
<span>分野中峰变，阴晴众壑殊。</span><br>
<span>欲投人处宿，隔水问樵夫。</span><br>
<span>四、《汉江临眺》</span><br>
<span>楚塞三湘接，荆门九派通。</span><br>
<span>江流天地外，山色有无中。</span><br>
<span>郡邑浮前浦，波澜动远空。</span><br>
<span>襄阳好风日，留醉与山翁。</span><br>
<span>五绝：</span><br>
<span>五、《鸟鸣涧》</span><br>
<span>人闲桂花落，夜静春山空。</span><br>
<span>月出惊山鸟，时鸣春涧中。</span><br>
<span>六、《竹里馆》</span><br>
<span>独坐幽篁里，弹琴复长啸。</span><br>
<span>深林人不知，明月来相照。</span><br>
<span>七、《辛夷坞》</span><br>
<span>木末芙蓉花，山中发红萼。</span><br>
<span>涧户寂无人，纷纷开且落。</span><br>
<span>八、《红豆》</span><br>
<span>红豆生南国，春来发几枝。</span><br>
<span>愿君多采撷，此物最相思。</span><br>
<span>七绝：</span><br>
<span>九、《送元二使安西》</span><br>
<span>渭城朝雨浥轻尘，客舍青青柳色新。</span><br>
<span>劝君更尽一杯酒，西出阳关无故人。</span><br>
<span>十、《九月九日忆山东兄弟》</span><br>
<span>独在异乡为异客，每逢佳节倍思亲。</span><br>
<span>遥知兄弟登高处，遍插茱萸少一人。</span><br>
<span>5、白居易：</span><br>
<span>歌行体：</span><br>
<span>一、《长恨歌》</span><br>
<span>汉皇重色思倾国，御宇多年求不得。杨家有女初长成，养在深闺人未识。</span><br>
<span>天生丽质难自弃，一朝选在君王侧。回眸一笑百媚生，六宫粉黛无颜色。</span><br>
<span>春寒赐浴华清池，温泉水滑洗凝脂。侍儿扶起娇无力，始是新承恩泽时。</span><br>
<span>云鬓花颜金步摇，芙蓉帐暖度春宵。春宵苦短日高起，从此君王不早朝。</span><br>
<span>承欢侍宴无闲暇，春从春游夜专夜。后宫佳丽三千人，三千宠爱在一身。</span><br>
<span>金屋妆成娇侍夜，玉楼宴罢醉和春。姊妹弟兄皆列士，可怜光采生门户。</span><br>
<span>遂令天下父母心，不重生男重生女。骊宫高处入青云，仙乐风飘处处闻。</span><br>
<span>缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。</span><br>
<span>九重城阙烟尘生，千乘万骑西南行。翠华摇摇行复止，西出都门百余里。</span><br>
<span>六军不发无奈何，宛转蛾眉马前死。花钿委地无人收，翠翅金雀玉搔头。</span><br>
<span>君王掩面救不得，回看血泪相和流。黄埃散漫风萧索，云栈萦纡登剑阁。</span><br>
<span>峨嵋山下少人行，旌旗无光日色薄。蜀江水碧蜀山青，圣主朝朝暮暮情。</span><br>
<span>行宫见月伤心色，夜雨闻铃断肠声。天旋地转回龙驭，至此踌躇不能去。</span><br>
<span>马嵬坡下泥土中，不见玉颜空死处。君臣相顾尽沾衣，东望都门信马归。</span><br>
<span>归来池苑皆依旧，太液芙蓉未央柳。芙蓉如面柳如眉，对此如何不泪垂。</span><br>
<span>春风桃李花开日，秋雨梧桐叶落时。西宫南内多秋草，落叶满阶红不扫。</span><br>
<span>梨园弟子白发新，椒房阿监青娥老。夕殿萤飞思悄然，孤灯挑尽未成眠。</span><br>
<span>迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。</span><br>
<span>悠悠生死别经年，魂魄不曾来入梦。临邛道士鸿都客，能以精诚致魂魄。</span><br>
<span>为感君王辗转思，遂教方士殷勤觅。排空驭气奔如电，升天入地求之遍。</span><br>
<span>上穷碧落下黄泉，两处茫茫皆不见。忽闻海上有仙山，山在虚无缥缈间。</span><br>
<span>楼阁玲珑五云起，其中绰约多仙子。中有一人字太真，雪肤花貌参差是。</span><br>
<span>金阙西厢叩玉扇，转教小玉报双成。闻道汉家天子使，九华帐里梦魂惊。</span><br>
<span>揽衣推枕起徘徊，珠箔银屏迤逦开。云髻半偏新睡觉，花冠不整下堂来。</span><br>
<span>风吹仙袂飘飖举，犹似霓裳羽衣舞。玉容寂寞泪阑干，梨花一枝春带雨。</span><br>
<span>含情凝睇谢君王，一别音容两渺茫。昭阳殿里恩爱绝，蓬莱宫中日月长。</span><br>
<span>回头下望人寰处，不见长安见尘雾。唯将旧物表深情，钿合金钗寄将去。</span><br>
<span>钗留一股合一扇，钗擘黄金合分钿。但教心似金钿坚，天上人间会相见。</span><br>
<span>临别殷勤重寄词，词中有誓两心知。七月七日长生殿，夜半无人私语时。</span><br>
<span>在天愿作比翼鸟，在地愿为连理枝。天长地久有时尽，此恨绵绵无绝期。</span><br>
<span>二、《琵琶行》</span><br>
<span>浔阳江头夜送客，枫叶荻花秋瑟瑟。主人下马客在船，举酒欲饮无管弦。</span><br>
<span>醉不成欢惨将别，别时茫茫江浸月。忽闻水上琵琶声，主人忘归客不发。</span><br>
<span>寻声暗问弹者谁，琵琶声停欲语迟。移船相近邀相见，添酒回灯重开宴。</span><br>
<span>千呼万唤始出来，犹抱琵琶半遮面。转轴拨弦三两声，未成曲调先有情。</span><br>
<span>弦弦掩抑声声思，似诉平生不得志。低眉信手续续弹，说尽心中无尽事。</span><br>
<span>轻拢慢拈抹复挑，初为霓裳后六幺。大弦嘈嘈如急雨，小弦切切如私语。</span><br>
<span>嘈嘈切切错杂弹，大珠小珠落玉盘。间关莺语花底滑，幽咽泉流冰下难。</span><br>
<span>水泉冷涩弦凝绝，凝绝不通声暂歇。别有幽愁暗恨生，此时无声胜有声。</span><br>
<span>银瓶乍破水浆迸，铁骑突出刀**鸣。曲终收拨当心画，四弦一声如裂帛。</span><br>
<span>东船西舫悄无言，唯见江心秋月白。沉吟放拨插弦中，整顿衣裳起敛客。</span><br>
<span>自言本是京城女，家在虾蟆陵下住。十三学得琵琶成，名属教坊第一部。</span><br>
<span>曲罢常教善才服，妆成每被秋娘妒。五陵年少争缠头，一曲红绡不知数。</span><br>
<span>钿头云篦击节碎，血色罗裙翻酒污。今年欢笑复明年，秋月春风等闲度。</span><br>
<span>弟弟从军阿姨死，暮去朝来颜色故。门前冷落鞍马稀，老大嫁作商人妇。</span><br>
<span>商人重利轻别离，前月浮梁买茶去。去来江口空守船，绕船明月江水寒。</span><br>
<span>夜深忽梦少年事，梦啼妆泪红阑干。我闻琵琶已叹息，又闻此语重唧唧。</span><br>
<span>同是天涯沦落人，相逢何必曾相识。我从去年辞帝京，谪居卧病浔阳城。</span><br>
<span>浔阳地僻无音乐，终岁不闻丝竹声。住近湓江地低湿，黄庐苦竹绕宅生。</span><br>
<span>其间旦暮闻何物，杜鹃啼血猿哀鸣。春江花朝秋月夜，往往取酒还独倾。</span><br>
<span>岂无山歌与村笛？呕哑嘲哳难为听。今夜闻君琵琶语，如听仙乐耳暂明。</span><br>
<span>莫辞更坐弹一曲，为君翻作琵琶行。感我此言良久立，却坐促弦弦转急。</span><br>
<span>凄凄不似向前声，满座重闻皆掩泣。座中泣下谁最多，江州司马青衫湿。</span><br>
<span>三、《卖炭翁》</span><br>
<span>卖炭翁，伐薪烧炭南山中。满面尘灰烟火色，两鬓苍苍十指黑。</span><br>
<span>卖炭得钱何所营？身上衣裳口中食。可怜身上衣正单，心忧炭贱愿天寒。</span><br>
<span>夜来城外一尺雪，晓驾炭车辗冰辙。牛困人饥日已高，市南门外泥中歇。</span><br>
<span>翩翩两骑来是谁？黄衣使者白衫儿。手把文书口称敕，回车叱牛牵向北。</span><br>
<span>一车炭，千余斤，官使驱将惜不得。半匹红纱一丈绫，系向牛头充炭直。</span><br>
<span>七律：</span><br>
<span>四、《钱塘湖春行》</span><br>
<span>孤山寺北贾亭西，水面初平云脚低。</span><br>
<span>几处早莺争暖树，谁家新燕啄春泥。</span><br>
<span>乱花渐欲迷人眼，浅草才能没马蹄。</span><br>
<span>最爱湖东行不足，绿杨阴里白沙堤。</span><br>
<span>七绝：</span><br>
<span>五、《大林寺桃花》</span><br>
<span>人间四月芳菲尽，山寺桃花始盛开。</span><br>
<span>长恨春归无觅处，不知转入此中来。</span><br>
<span>六、《暮江吟》</span><br>
<span>一道残阳铺水中，半江瑟瑟半江红。</span><br>
<span>可怜九月初三夜，露似珍珠月似弓。</span><br>
<span>五律：</span><br>
<span>七、《赋得古原草送别》</span><br>
<span>离离原上草，一岁一枯荣。</span><br>
<span>野火烧不尽，春风吹又生。</span><br>
<span>远芳侵古道，晴翠接荒城。</span><br>
<span>又送王孙去，萋萋满别情。</span><br>
<span>五绝：</span><br>
<span>八、《问刘十九》</span><br>
<span>绿蚁新醅酒，红泥小火炉。</span><br>
<span>晚来天欲雪，能饮一杯无。</span><br>
<span>词：</span><br>
<span>九、《忆江南·江南好》</span><br>
<span>江南好，风景旧曾谙。日出江花红胜火，春来江水绿如蓝，能不忆江南。</span><br>
<span>十、《长相思·汴水流》</span><br>
<span>汴水流，泗水流，流到瓜洲古渡头，吴山点点愁。</span><br>
<span>思悠悠，恨悠悠，恨到归时方始休，月明人倚楼。</span><br>
<span>6、李商隐</span><br>
<span>七律：</span><br>
<span>一、《无题》</span><br>
<span>相见时难别亦难，东风无力百花残。</span><br>
<span>春蚕到死丝方尽，蜡炬成灰泪始干。</span><br>
<span>晓镜但愁云鬓改，夜吟应觉月光寒。</span><br>
<span>蓬山此去无多路，青鸟殷勤为探看。</span><br>
<span>二、《无题二首》</span><br>
<span>其一</span><br>
<span>昨夜星辰昨夜风，画楼西畔桂堂东。</span><br>
<span>身无彩凤双飞翼，心有灵犀一点通。</span><br>
<span>隔座送钩春酒暖，分曹射覆蜡灯红。</span><br>
<span>嗟余听鼓应官去，走马兰台类转蓬。</span><br>
<span>其二</span><br>
<span>闻道阊门萼绿华，昔年相望抵天涯。</span><br>
<span>岂知一夜秦楼客，偷看吴王苑内花</span><br>
<span>三、《无题二首》</span><br>
<span>其一</span><br>
<span>凤尾香罗薄几重，碧文圆顶夜深缝。</span><br>
<span>扇裁月魄羞难掩，车走雷声语未通。</span><br>
<span>曾是寂寥金烬暗，断无消息石榴红。</span><br>
<span>斑骓只系垂杨岸，何处西南待好风。</span><br>
<span>其二</span><br>
<span>重帏深下莫愁堂，卧后清宵细细长。</span><br>
<span>神女生涯元是梦，小姑居处本无郎。</span><br>
<span>风波不信菱枝弱，月露谁教桂叶香。</span><br>
<span>直道相思了无益，未妨惆怅是清狂。</span><br>
<span>四、《无题四首》</span><br>
<span>其一</span><br>
<span>来是空言去绝踪，月斜楼上五更钟。</span><br>
<span>梦为远别啼难唤，书被催成墨未浓。</span><br>
<span>蜡照半笼金翡翠，麝薰微度绣芙蓉。</span><br>
<span>刘郎已恨蓬山远，更隔蓬山一万重。</span><br>
<span>其二</span><br>
<span>飒飒东风细雨来，芙蓉塘外有轻雷。</span><br>
<span>金蟾啮锁烧香入，玉虎牵丝汲井回。</span><br>
<span>贾氏窥帘韩掾少，宓妃留枕魏王才。</span><br>
<span>春心莫共花争发，一寸相思一寸灰。</span><br>
<span>五、《锦瑟》</span><br>
<span>锦瑟无端五十弦，一弦一柱思华年。</span><br>
<span>庄生晓梦迷蝴蝶，望帝春心托杜鹃。</span><br>
<span>沧海月明珠有泪，蓝田日暖玉生烟。</span><br>
<span>此情可待成追忆，只是当时已惘然。</span><br>
<span>六、《马嵬》</span><br>
<span>海外徒闻更九州，他生未卜此生休。</span><br>
<span>空闻虎旅传宵柝，无复鸡人报晓筹。</span><br>
<span>此日六军同驻马，当时七夕笑牵牛。</span><br>
<span>如何四纪为天子，不及卢家有莫愁。</span><br>
<span>七绝：</span><br>
<span>七、《夜雨寄北》</span><br>
<span>君问归期未有期，巴山夜雨涨秋池。</span><br>
<span>何当共剪西窗烛，却话巴山夜雨时。</span><br>
<span>八、《嫦娥》</span><br>
<span>云母屏风烛影深，长河渐落晓星沉。</span><br>
<span>嫦娥应悔偷灵药，碧海青天夜夜心。</span><br>
<span>九、《贾生》</span><br>
<span>宣室求贤访逐臣，贾生才调更无伦。</span><br>
<span>可怜夜半虚前席，不问苍生问鬼神。</span><br>
<span>五绝：</span><br>
<span>十、《登乐游原》</span><br>
<span>向晚意不适，驱车登古原。</span><br>
<span>夕阳无限好，只是近黄昏。</span><br>
<span>7、苏轼：</span><br>
<span>【宋】</span><br>
<span>词：</span><br>
<span>一、《念奴娇 赤壁怀古》</span><br>
<span>大江东去，浪淘尽，千古风流人物。故垒西边，人道是，三国周郎赤壁。乱石穿空，惊涛拍岸，卷起千堆雪。江山如画，一时多少豪杰。</span><br>
<span>遥想公瑾当年，小乔初嫁了，雄姿英发。羽扇纶巾，谈笑间，樯橹灰飞烟灭。故国神游，多情应笑我，早生华发。人生如梦，一尊还酹江月。</span><br>
<span>二、《水调歌头·明月几时有》</span><br>
<span>明月几时有，把酒问青天。不知天上宫阙，今夕是何年？我欲乘风归去，又恐琼楼玉宇，高处不胜寒。起舞弄清影，何似在人间！</span><br>
<span>转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。</span><br>
<span>三、《江城子 乙卯正月二十日夜记梦》</span><br>
<span>十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。</span><br>
<span>夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。</span><br>
<span>四、《定风波·莫听穿林打叶声》</span><br>
<span>莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。</span><br>
<span>料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。</span><br>
<span>五、《临江仙·夜饮东坡醒复醉》</span><br>
<span>夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。</span><br>
<span>长恨此身非我有，何时忘却营营。夜阑风静縠纹平。小舟从此逝，江海寄余生。</span><br>
<span>六、《行香子·述怀》</span><br>
<span>清夜无尘。月色如银。酒斟时、须满十分。浮名浮利，虚苦劳神。叹隙中驹，石中火，梦中身。</span><br>
<span>虽抱文章，开口谁亲。且陶陶、乐尽天真。几时归去，作个闲人。对一张琴，一壶酒，一溪云。</span><br>
<span>七、《行香子·过七里濑》</span><br>
<span>一叶舟轻，双桨鸿惊。水天清、影湛波平。鱼翻藻鉴，鹭点烟汀。过沙溪急，霜溪冷，月溪明。</span><br>
<span>重重似画，曲曲如屏。算当年、虚老严陵。君臣一梦，今古空名。但远山长，云山乱，晓山青。</span><br>
<span>八、《蝶恋花·春景》</span><br>
<span>花褪残红青杏小。燕子飞时，绿水人家绕。枝上柳绵吹又少。天涯何处无芳草。</span><br>
<span>墙里秋千墙外道。墙外行人，墙里佳人笑。笑渐不闻声渐悄。多情却被无情恼。</span><br>
<span>七绝：</span><br>
<span>九、《题西林壁》</span><br>
<span>横看成岭侧成峰，远近高低各不同。</span><br>
<span>不识庐山真面目，只缘身在此山中。</span><br>
<span>十、《饮湖上初晴后雨 其二》</span><br>
<span>水光潋滟晴方好，山色空蒙雨亦奇。</span><br>
<span>欲把西湖比西子，淡妆浓抹总相宜。</span><br>
<span>8、辛弃疾</span><br>
<span>【宋】</span><br>
<span>一、《青玉案·元夕》</span><br>
<span>东风夜放花千树，更吹落，星如雨。宝马雕车香满路。凤箫声动，玉壶光转，一夜鱼龙舞。</span><br>
<span>蛾儿雪柳黄金缕，笑语盈盈暗香去。众里寻他千百度，蓦然回首，那人却在，灯火阑珊处。</span><br>
<span>二、《菩萨蛮·书江西造口壁》</span><br>
<span>郁孤台下清江水，中间多少行人泪。西北望长安，可怜无数山。</span><br>
<span>青山遮不住，毕竟东流去。江晚正愁余，山深闻鹧鸪。</span><br>
<span>三、《菩萨蛮·金陵赏心亭为叶丞相赋》</span><br>
<span>青山欲共高人语。联翩万马来无数。烟雨却低回。望来终不来。</span><br>
<span>人言头上发。总向愁中白。拍手笑沙鸥。一身都是愁。</span><br>
<span>四、《破阵子·为陈同甫赋壮词以寄之》</span><br>
<span>醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。</span><br>
<span>马作的卢飞快，弓如霹雳弦惊。了却君王天下事，赢得生前身后名。可怜白发生。</span><br>
<span>五、《西江月·夜行黄沙道中》</span><br>
<span>明月别枝惊鹊，清风半夜鸣蝉。稻花香里说丰年，听取蛙声一片。</span><br>
<span>七八个星天外，两三点雨山前。旧时茅店社林边，路转溪桥忽见。</span><br>
<span>六、《丑奴儿·书博山道中壁》</span><br>
<span>少年不识愁滋味，爱上层楼。爱上层楼，为赋新词强说愁。</span><br>
<span>而今识尽愁滋味，欲说还休。欲说还休，却道天凉好个秋。</span><br>
<span>七、《永遇乐·京口北固亭怀古》</span><br>
<span>千古江山，英雄无觅孙仲谋处。舞榭歌台，风流总被雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。</span><br>
<span>元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否？</span><br>
<span>八、《水龙吟·登建康赏心亭》</span><br>
<span>楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，栏杆拍遍，无人会，登临意。</span><br>
<span>休说鲈鱼堪脍，尽西风，季鹰归未？求田问舍，怕应羞见，刘郎才气。可惜流年，忧愁风雨，树犹如此。倩何人唤取，红巾翠袖，揾英雄泪。</span><br>
<span>九、《贺新郎·甚矣吾衰矣》</span><br>
<span>甚矣吾衰矣。怅平生、交游零落，只今余几！白发空垂三千丈，一笑人间万事。问何物、能令公喜？我见青山多妩媚，料青山见我应如是。情与貌，略相似。</span><br>
<span>一尊搔首东窗里。想渊明、《停云》诗就，此时风味。江左沉酣求名者，岂识浊醪妙理。回首叫、云飞风起。不恨古人吾不见，恨古人不见吾狂耳。知我者，二三子。</span><br>
<span>十、《摸鱼儿·更能消几番风雨》</span><br>
<span>更能消、几番风雨，匆匆春又归去。惜春长怕花开早，何况落红无数。春且住，见说道、天涯芳草无归路。怨春不语。算只有殷勤，画檐蛛网，尽日惹飞絮。</span><br>
<span>长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞，君不见、玉环飞燕皆尘土。闲愁最苦。休去倚危栏，斜阳正在，烟柳断肠处。</span><br>
<span>9、李煜</span><br>
<span>【五代】</span><br>
<span>一、《虞美人·春花秋月何时了》</span><br>
<span>春花秋月何时了？往事知多少。小楼昨夜又东风，故国不堪回首月明中。</span><br>
<span>雕栏玉砌应犹在，只是朱颜改。问君能有几多愁？恰似一江春水向东流</span><br>
<span>二、《相见欢·无言独上西楼》</span><br>
<span>无言独上西楼，月如钩。寂寞梧桐深院锁清秋。</span><br>
<span>剪不断，理还乱，是离愁。别是一般滋味在心头。</span><br>
<span>三、《浪淘沙令·帘外雨潺潺》</span><br>
<span>帘外雨潺潺，春意阑珊。罗衾不耐五更寒。梦里不知身是客，一晌贪欢。</span><br>
<span>独自莫凭栏，无限江山，别时容易见时难。流水落花春去也，天上人间。</span><br>
<span>四、《相见欢·林花谢了春红》</span><br>
<span>林花谢了春红，太匆匆。无奈朝来寒雨晚来风。</span><br>
<span>胭脂泪，相留醉，几时重。自是人生长恨水长东。</span><br>
<span>五、《破阵子·四十年来家国》</span><br>
<span>四十年来家国，三千里地山河。凤阁龙楼连霄汉，玉树琼枝作烟萝，几曾识干戈？</span><br>
<span>一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。</span><br>
<span>六、《忆江南·多少恨》</span><br>
<span>多少恨，昨夜梦魂中。还似旧时游上苑，车如流水马如龙。花月正春风。</span><br>
<span>七、《蝶恋花·春暮》</span><br>
<span>遥夜亭皋闲信步。才过清明，渐觉伤春暮。数点雨声风约住。朦胧淡月云来去。</span><br>
<span>桃杏依稀香暗渡。谁在秋千，笑里轻轻语。一寸相思千万绪。人间没个安排处。</span><br>
<span>八、《清平乐·别来春半》</span><br>
<span>别来春半，触目柔肠断。砌下落梅如雪乱，拂了一身还满。</span><br>
<span>雁来音信无凭，路遥归梦难成。离恨恰如春草，更行更远还生。</span><br>
<span>九、《子夜歌·人生愁恨何能免》</span><br>
<span>人生愁恨何能免，销魂独我情何限！故国梦重归，觉来双泪垂。</span><br>
<span>高楼谁与上？长记秋晴望。往事已成空，还如一梦中。</span><br>
<span>十、《乌夜啼·昨夜风兼雨》</span><br>
<span>昨夜风兼雨，帘帏飒飒秋声。烛残漏断频欹枕，起坐不能平。　</span><br>
<span>世事漫随流水，算来一梦浮生。醉乡路稳宜频到，此外不堪行。</span><br>
<span>10、孟浩然</span><br>
<span>【唐】</span><br>
<span>七绝：</span><br>
<span>一、《春晓》</span><br>
<span>春眠不觉晓，处处闻啼鸟。</span><br>
<span>夜来风雨声，花落知多少。</span><br>
<span>二、《宿建德江》</span><br>
<span>移舟泊烟渚，日暮客愁新。</span><br>
<span>野旷天低树，江清月近人。</span><br>
<span>三、《句》</span><br>
<span>微云淡河汉，疏雨滴梧桐。</span><br>
<span>逐逐怀良驭，萧萧顾乐鸣。</span><br>
<span>四、《过故人庄》</span><br>
<span>故人具鸡黍，邀我至田家。</span><br>
<span>绿树村边合，青山郭外斜。</span><br>
<span>开轩面场圃，把酒话桑麻。</span><br>
<span>待到重阳日，还来就菊花。</span><br>
<span>五、《望洞庭湖赠张丞相》</span><br>
<span>八月湖水平，涵虚混太清。</span><br>
<span>气蒸云梦泽，波撼岳阳城。</span><br>
<span>欲济无舟楫，端居耻圣明。</span><br>
<span>坐观垂钓者，徒有羡鱼情。</span><br>
<span>六、《与诸子登岘山》</span><br>
<span>人事有代谢，往来成古今。</span><br>
<span>江山留胜迹，我辈复登临。</span><br>
<span>水落鱼梁浅，天寒梦泽深。</span><br>
<span>羊公碑尚在，读罢泪沾襟。</span><br>
<span>七、《岁暮归南山》</span><br>
<span>北阙休上书，南山归敝庐。</span><br>
<span>不才明主弃，多病故人疏。</span><br>
<span>白发催年老，青阳逼岁除。</span><br>
<span>永怀愁不寐，松月夜窗虚。</span><br>
<span>八、《宿业师山房期丁大不至》 </span><br>
<span>夕阳度西岭，群壑倏已暝。</span><br>
<span>松月生夜凉，风泉满清听。</span><br>
<span>樵人归欲尽，烟鸟栖初定。</span><br>
<span>之子期宿来，孤琴候萝径。</span><br>
<span>九、《宿桐庐江寄广陵旧游》</span><br>
<span>山暝闻猿愁，沧江急夜流。</span><br>
<span>风鸣两岸叶，月照一孤舟。</span><br>
<span>建德非吾土，维扬忆旧游。</span><br>
<span>还将两行泪，遥寄海西头。</span><br>
<span>十、《留别王维》</span><br>
<span>寂寂竟何待，朝朝空自归。</span><br>
<span>欲寻芳草去，惜与故人违。</span><br>
<span>当路谁相假，知音世所稀。</span><br>
<span>只应守寂寞，还掩故园扉。</span><br>
<span>A+级</span><br>
<span>杜牧、刘禹锡、李贺、王勃、王昌龄、欧阳修、李清照、黄庭坚、陆游、元好问</span><br>
<span>每人选5首（杜牧、刘禹锡破例各10首）</span><br>
<span>1、杜牧</span><br>
<span>【唐】</span><br>
<span>一、《清明》</span><br>
<span>清明时节雨纷纷，路上行人欲断魂。</span><br>
<span>借问酒家何处有？牧童遥指杏花村。</span><br>
<span>二、《秋夕》</span><br>
<span>银烛秋光冷画屏，轻罗小扇扑流萤。</span><br>
<span>天阶夜色凉如水，卧看牵牛织女星。</span><br>
<span>三、《泊秦淮》</span><br>
<span>烟笼寒水月笼沙，夜泊秦淮近酒家。</span><br>
<span>商女不知亡国恨，隔江犹唱**。</span><br>
<span>四、《江南春》</span><br>
<span>千里莺啼绿映红，水村山郭酒旗风。</span><br>
<span>南朝四百八十寺，多少楼台烟雨中。</span><br>
<span>五、《赤壁》</span><br>
<span>折戟沉沙铁未销，自将磨洗认前朝。</span><br>
<span>东风不与周郎便，铜雀春深锁二乔。</span><br>
<span>六、《山行》</span><br>
<span>远上寒山石径斜，白云深处有人家。</span><br>
<span>停车坐爱枫林晚，霜叶红于二月花</span><br>
<span>七、《寄扬州韩绰判官》</span><br>
<span>青山隐隐水迢迢，秋尽江南草未凋。</span><br>
<span>二十四桥明月夜，玉人何处教吹箫？</span><br>
<span>八、《赠别二首·其一》</span><br>
<span>娉娉袅袅十三余，豆蔻梢头二月初。</span><br>
<span>春风十里扬州路，卷上珠帘总不如。</span><br>
<span>其二</span><br>
<span>多情却似总无情，唯觉樽前笑不成。</span><br>
<span>蜡烛有心还惜别，替人垂泪到天明。</span><br>
<span>九、《过华清宫绝句三首 其一》</span><br>
<span>长安回望绣成堆，山顶千门次第开。</span><br>
<span>一骑红尘妃子笑，无人知是荔枝来。</span><br>
<span>十、《遣怀》</span><br>
<span>落魄江湖载酒行，楚腰纤细掌中轻。</span><br>
<span>十年一觉扬州梦，赢得青楼薄幸名。</span><br>
<span>2、刘禹锡</span><br>
<span>【唐】</span><br>
<span>七律：</span><br>
<span>一、《酬乐天扬州初逢席上见赠》</span><br>
<span>巴山楚水凄凉地，二十三年弃置身。</span><br>
<span>怀旧空吟闻笛赋，到乡翻似烂柯人。</span><br>
<span>沉舟侧畔千帆过，病树前头万木春。</span><br>
<span>今日听君歌一曲，暂凭杯酒长精神。</span><br>
<span>二、《西塞山怀古》</span><br>
<span>王濬楼船下益州，金陵王气黯然收。</span><br>
<span>千寻铁锁沉江底，一片降幡出石头。</span><br>
<span>人世几回伤往事，山形依旧枕寒流。</span><br>
<span>今逢四海为家日，故垒萧萧芦荻秋。</span><br>
<span>七绝：</span><br>
<span>三、《金陵五题》</span><br>
<span>石头城</span><br>
<span>山围故国周遭在，潮打空城寂寞回。</span><br>
<span>淮水东边旧时月，夜深还过女墙来。</span><br>
<span>乌衣巷</span><br>
<span>朱雀桥边野草花，乌衣巷口夕阳斜。</span><br>
<span>旧时王谢堂前燕，飞入寻常百姓家。</span><br>
<span>台城</span><br>
<span>台城六代竞豪华，结绮临春事最奢。</span><br>
<span>万户千门成野草，只缘一曲**。</span><br>
<span>生公讲堂</span><br>
<span>生公说法鬼神听，身后空堂夜不扃。</span><br>
<span>高坐寂寥尘漠漠，一方明月可中庭。</span><br>
<span>江令宅</span><br>
<span>南朝词臣北朝客，归来唯见秦淮碧。</span><br>
<span>池台竹树三亩馀，至今人道江家宅。 </span><br>
<span>四、《玄都观二首》</span><br>
<span>元和十年自朗州至京戏赠看花诸君子</span><br>
<span>紫陌红尘拂面来，无人不道看花回。</span><br>
<span>玄都观里桃千树，尽是刘郎去后栽。</span><br>
<span>再游玄都观</span><br>
<span>百亩庭中半是苔，桃花净尽菜花开。</span><br>
<span>种桃道士归何处，前度刘郎今又来。</span><br>
<span>五、《竹枝词九首》</span><br>
<span>其二</span><br>
<span>山桃红花满上头，蜀江春水拍山流。</span><br>
<span>花红易衰似郎意，水流无限似侬愁。</span><br>
<span>其七</span><br>
<span>瞿塘嘈嘈十二滩，此中道路古来难。</span><br>
<span>长恨人心不如水，等闲平地起波澜。</span><br>
<span>六、《秋词二首 其一》</span><br>
<span>自古逢秋悲寂寥，我言秋日胜春朝。</span><br>
<span>晴空一鹤排云上，便引诗情到碧霄。</span><br>
<span>七、《竹枝词二首 其一》</span><br>
<span>杨柳青青江水平，闻郎江上踏歌声。</span><br>
<span>东边日出西边雨，道是无晴却有晴</span><br>
<span>八、《赏牡丹》</span><br>
<span>庭前芍药妖无格，池上芙蕖净少情。</span><br>
<span>唯有牡丹真国色，花开时节动京城。</span><br>
<span>九、《赠李司空妓》</span><br>
<span>高髻云鬟宫样妆，春风一曲杜韦娘。</span><br>
<span>司空见惯浑闲事，断尽苏州刺史肠。</span><br>
<span>十、《浪淘沙九首·其八》</span><br>
<span>莫道谗言如浪深，莫言迁客似沙沉。</span><br>
<span>千淘万漉虽辛苦，吹尽狂沙始到金。</span><br>
<span>3、李贺</span><br>
<span>【唐】</span><br>
<span>一、《李凭箜篌引》</span><br>
<span>吴丝蜀桐张高秋，空山凝云颓不流。江娥啼竹素女愁，李凭中国弹箜篌。</span><br>
<span>昆山玉碎凤凰叫，芙蓉泣露香兰笑。十二门前融冷光，二十三丝动紫皇。</span><br>
<span>女娲炼石补天处，石破天惊逗秋雨。梦入神山教神妪，老鱼跳波瘦蛟舞。</span><br>
<span>吴质不眠倚桂树，露脚斜飞湿寒兔。</span><br>
<span>二、《金铜仙人辞汉歌》</span><br>
<span>茂陵刘郎秋风客，夜闻马嘶晓无迹。画栏桂树悬秋香，三十六宫土花碧。</span><br>
<span>魏官牵车指千里，东关酸风射眸子。空将汉月出宫门，忆君清泪如铅水。</span><br>
<span>衰兰送客咸阳道，天若有情天亦老。携盘独出月荒凉，渭城已远波声小。</span><br>
<span>三、《苦昼短》</span><br>
<span>飞光飞光，劝尔一杯酒。</span><br>
<span>吾不识青天高，黄地厚。</span><br>
<span>唯见月寒日暖，来煎人寿。</span><br>
<span>食熊则肥，食蛙则瘦。</span><br>
<span>神君何在？太一安有？</span><br>
<span>天东有若木，下置衔烛龙。</span><br>
<span>吾将斩龙足，嚼龙肉，使之朝不得回，夜不得伏。</span><br>
<span>自然老者不死，少者不哭。</span><br>
<span>何为服黄金、吞白玉？</span><br>
<span>谁似任公子，云中骑碧驴？</span><br>
<span>刘彻茂陵多滞骨，嬴政梓棺费鲍鱼。</span><br>
<span>四、《雁门太守行》</span><br>
<span>黑云压城城欲摧，甲光向日金鳞开。</span><br>
<span>角声满天秋色里，塞上燕脂凝夜紫。</span><br>
<span>半卷红旗临易水，霜重鼓寒声不起。</span><br>
<span>报君黄金台上意，提携玉龙为君死。</span><br>
<span>五、《南园十三首》</span><br>
<span>其五</span><br>
<span>男儿何不带吴钩，收取关山五十州。</span><br>
<span>请君暂上凌烟阁，若个书生万户侯？</span><br>
<span>其六</span><br>
<span>寻章摘句老雕虫，晓月当帘挂玉弓。</span><br>
<span>不见年年辽海上，文章何处哭秋风？</span><br>
<span>4、王勃</span><br>
<span>【唐】</span><br>
<span>五律：</span><br>
<span>一、《送杜少府之任蜀州》 </span><br>
<span>城阙辅三秦，风烟望五津。</span><br>
<span>与君离别意，同是宦游人。</span><br>
<span>海内存知己，天涯若比邻。</span><br>
<span>无为在歧路，儿女共沾巾。</span><br>
<span>二、《秋日别王长史》</span><br>
<span>别路馀千里，深恩重百年。</span><br>
<span>正悲西候日，更动北梁篇。</span><br>
<span>野色笼寒雾，山光敛暮烟。</span><br>
<span>终知难再奉，怀德自潸然。</span><br>
<span>三、《重别薛华》</span><br>
<span>明月沉珠浦，秋风濯锦川。</span><br>
<span>楼台临绝岸，洲渚亘长天。</span><br>
<span>旅泊成千里，栖遑共百年。</span><br>
<span>穷途唯有泪，还望独潸然。</span><br>
<span>七律：</span><br>
<span>四、《滕王阁诗》</span><br>
<span>滕王高阁临江渚，佩玉鸣鸾罢歌舞。</span><br>
<span>画栋朝飞南浦云，珠帘暮卷西山雨。</span><br>
<span>闲云潭影日悠悠，物换星移几度秋。</span><br>
<span>阁中帝子今何在？槛外长江空自流。</span><br>
<span>七绝：</span><br>
<span>五、《寒夜怀友杂体二首 其二》</span><br>
<span>复閤重楼向浦开，秋风明月度江来。</span><br>
<span>故人故情怀故宴，相望相思不相见。</span><br>
<span>5、王昌龄</span><br>
<span>【唐】</span><br>
<span>一、《芙蓉楼送辛渐》</span><br>
<span>其一</span><br>
<span>寒雨连江夜入吴，平明送客楚山孤。</span><br>
<span>洛阳亲友如相问，一片冰心在玉壶。</span><br>
<span>其二</span><br>
<span>丹阳城南秋海阴，丹阳城北楚云深。</span><br>
<span>高楼送客不能醉，寂寂寒江明月心。</span><br>
<span>二、《出塞二首》</span><br>
<span>其一</span><br>
<span>秦时明月汉时关，万里长征人未还。</span><br>
<span>但使龙城飞将在，不教胡马度阴山。</span><br>
<span>其二</span><br>
<span>骝马新跨白玉鞍，战罢沙场月色寒。</span><br>
<span>城头铁鼓声犹震，匣里金刀血未干。</span><br>
<span>三、《从军行七首》</span><br>
<span>其一</span><br>
<span>烽火城西百尺楼，黄昏独上海风秋。</span><br>
<span>更吹羌笛关山月，无那金闺万里愁。</span><br>
<span>其二</span><br>
<span>琵琶起舞换新声，总是关山旧别情。</span><br>
<span>撩乱边愁听不尽，高高秋月照长城。</span><br>
<span>其三</span><br>
<span>关城榆叶早疏黄，日暮云沙古战场。</span><br>
<span>表请回军掩尘骨，莫教兵士哭龙荒。</span><br>
<span>其四</span><br>
<span>青海长云暗雪山，孤城遥望玉门关。</span><br>
<span>黄沙百战穿金甲，不破楼兰终不还。</span><br>
<span>其五</span><br>
<span>大漠风尘日色昏，红旗半卷出辕门。</span><br>
<span>前军夜战洮河北，已报生擒吐谷浑。</span><br>
<span>其六</span><br>
<span>胡瓶落膊紫薄汗，碎叶城西秋月团。</span><br>
<span>明敕星驰封宝剑，辞君一夜取楼兰。</span><br>
<span>其七</span><br>
<span>玉门山嶂几千重，山北山南总是烽。</span><br>
<span>人依远戍须看火，马踏深山不见踪。</span><br>
<span>四、《闺怨》</span><br>
<span>闺中少妇不知愁，春日凝妆上翠楼。</span><br>
<span>忽见陌头杨柳色，悔教夫婿觅封侯。</span><br>
<span>五、《长信秋词五首 其三》</span><br>
<span>奉帚平明金殿开，且将团扇共徘徊。</span><br>
<span>玉颜不及寒鸦色，犹带昭阳日影来。</span><br>
<span>6、欧阳修</span><br>
<span>【宋】</span><br>
<span>词：</span><br>
<span>一、《蝶恋花·庭院深深深几许》</span><br>
<span>庭院深深深几许，杨柳堆烟，帘幕无重数。玉勒雕鞍游冶处，楼高不见章台路。</span><br>
<span>雨横风狂三月暮，门掩黄昏，无计留春住。泪眼问花花不语，乱红飞过秋千去。</span><br>
<span>二、《生查子·元夕》</span><br>
<span>去年元夜时，花市灯如昼。月上柳梢头，人约黄昏后。</span><br>
<span>今年元夜时，月与灯依旧。不见去年人，泪湿春衫袖。</span><br>
<span>三、《玉楼春·尊前拟把归期说》</span><br>
<span>尊前拟把归期说，欲语春容先惨咽。人生自是有情痴，此恨不关风与月。</span><br>
<span>离歌且莫翻新阕，一曲能教肠寸结。直须看尽洛城花，始共春风容易别。</span><br>
<span>四、《踏莎行·候馆梅残》</span><br>
<span>候馆梅残，溪桥柳细。草薰风暖摇征辔。离愁渐远渐无穷，迢迢不断如春水。</span><br>
<span>寸寸柔肠，盈盈粉泪。楼高莫近危阑倚。平芜尽处是春山，行人更在春山外。</span><br>
<span>五、《戏答元珍》</span><br>
<span>春风疑不到天涯，二月山城未见花。</span><br>
<span>残雪压枝犹有橘，冻雷惊笋欲抽芽。</span><br>
<span>夜闻归雁生乡思，病入新年感物华。</span><br>
<span>曾是洛阳花下客，野芳虽晚不须嗟。</span><br>
<span>7、李清照</span><br>
<span>【宋】</span><br>
<span>一、《如梦令·昨夜雨疏风骤》</span><br>
<span>昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。</span><br>
<span>二、《武陵春·春晚》</span><br>
<span>风住尘香花已尽，日晚倦梳头。物是人非事事休，欲语泪先流。</span><br>
<span>闻说双溪春尚好，也拟泛轻舟。只恐双溪舴艋舟，载不动许多愁。</span><br>
<span>三、《一剪梅·红藕香残玉簟秋》</span><br>
<span>红藕香残玉簟秋。轻解罗裳，独上兰舟。云中谁寄锦书来，雁字回时，月满西楼。</span><br>
<span>花自飘零水自流。一种相思，两处闲愁。此情无计可消除，才下眉头，却上心头。</span><br>
<span>四、《醉花阴·薄雾浓云愁永昼》</span><br>
<span>薄雾浓云愁永昼，瑞脑销金兽。佳节又重阳，玉枕纱厨，半夜凉初透。</span><br>
<span>东篱把酒黄昏后，有暗香盈袖。莫道不销魂，帘卷西风，人比黄花瘦。</span><br>
<span>五、《声声慢·寻寻觅觅》</span><br>
<span>寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急？雁过也，正伤心，却是旧时相识。</span><br>
<span>满地黄花堆积，憔悴损，如今有谁堪摘？守着窗儿，独自怎生得黑？梧桐更兼细雨，到黄昏、点点滴滴。这次第，怎一个愁字了得！</span><br>
<span>8、黄庭坚</span><br>
<span>【宋】</span><br>
<span>一、《寄黄几复》</span><br>
<span>我居北海君南海，寄雁传书谢不能。</span><br>
<span>桃李春风一杯酒，江湖夜雨十年灯。</span><br>
<span>持家但有四立壁，治病不蕲三折肱。</span><br>
<span>想见读书头已白，隔溪猿哭瘴溪藤</span><br>
<span>二、《登快阁》</span><br>
<span>痴儿了却公家事，快阁东西倚晚晴。</span><br>
<span>落木千山天远大，澄江一道月分明。</span><br>
<span>朱弦已为佳人绝，青眼聊因美酒横。</span><br>
<span>万里归船弄长笛，此心吾与白鸥盟。</span><br>
<span>三、《鄂州南楼书事》</span><br>
<span>四顾山光接水光，凭栏十里芰荷香。</span><br>
<span>清风明月无人管，并作南楼一味凉。</span><br>
<span>四、《定风波·次高左藏使君韵》</span><br>
<span>万里黔中一漏天，屋居终日似乘船。及至重阳天也霁，催醉，鬼门关外蜀江前。</span><br>
<span>莫笑老翁犹气岸，君看，几人黄菊上华颠？戏马台南追两谢，驰射，风流犹拍古人肩。</span><br>
<span>五、《鹧鸪天·座中有眉山隐客史应之和前韵即席答之》</span><br>
<span>黄菊枝头生晓寒。人生莫放酒杯干。风前横笛斜吹雨，醉里簪花倒著冠。</span><br>
<span>身健在，且加餐。舞裙歌板尽清欢。黄花白发相牵挽，付与时人冷眼看。</span><br>
<span>9、陆游</span><br>
<span>七绝；</span><br>
<span>一、《示儿》</span><br>
<span>死去元知万事空，但悲不见九州同。</span><br>
<span>王师北定中原日，家祭无忘告乃翁。</span><br>
<span>二、《十一月四日风雨大作二首》</span><br>
<span>其一</span><br>
<span>风卷江湖雨暗村，四山声作海涛翻。</span><br>
<span>溪柴火软蛮毡暖，我与狸奴不出门。</span><br>
<span>其二</span><br>
<span>僵卧孤村不自哀，尚思为国戍轮台。</span><br>
<span>夜阑卧听风吹雨，铁马冰河入梦来。</span><br>
<span>三、《沈园二首》</span><br>
<span>其一</span><br>
<span>城上斜阳画角哀，沈园非复旧池台。</span><br>
<span>伤心桥下春波绿，曾是惊鸿照影来。</span><br>
<span>其二</span><br>
<span>梦断香消四十年，沈园柳老不吹绵。</span><br>
<span>此身行作稽山土，犹吊遗踪一泫然。</span><br>
<span>七律：</span><br>
<span>四、《游山西村》</span><br>
<span>莫笑农家腊酒浑，丰年留客足鸡豚。</span><br>
<span>山重水复疑无路，柳暗花明又一村。</span><br>
<span>箫鼓追随春社近，衣冠简朴古风存。</span><br>
<span>从今若许闲乘月，拄杖无时夜叩门。</span><br>
<span>五、《书愤五首·其一》</span><br>
<span>早岁那知世事艰，中原北望气如山。</span><br>
<span>楼船夜雪瓜洲渡，铁马秋风大散关。</span><br>
<span>塞上长城空自许，镜中衰鬓已先斑。</span><br>
<span>出师一表真名世，千载谁堪伯仲间。</span><br>
<span>10、元好问</span><br>
<span>【元】</span><br>
<span>词：</span><br>
<span>一《摸鱼儿·雁丘词》</span><br>
<span>问世间，情为何物，直教生死相许？天南地北双飞客，老翅几回寒暑。欢乐趣，离别苦，就中更有痴儿女。君应有语：渺万里层云，千山暮雪，只影向谁去？</span><br>
<span>横汾路，寂寞当年箫鼓，荒烟依旧平楚。招魂楚些何嗟及，山鬼暗啼风雨。天也妒，未信与，莺儿燕子俱黄土。千秋万古，为留待骚人，狂歌痛饮，来访雁丘处。</span><br>
<span>七绝：</span><br>
<span>二、《论诗三十首》</span><br>
<span>其四</span><br>
<span>一语天然万古新，豪华落尽见真淳。</span><br>
<span>南窗白日羲皇上，未害渊明是晋人。</span><br>
<span>其五</span><br>
<span>纵横诗笔见高情，何物能浇块垒平？</span><br>
<span>老阮不狂谁会得？出门一笑大江横。</span><br>
<span>其七</span><br>
<span>慷慨歌谣绝不传，穹庐一曲本天然。</span><br>
<span>中州万古英雄气，也到阴山敕勒川。</span><br>
<span>其八</span><br>
<span>沈宋横驰翰墨场，风流初不废齐梁。</span><br>
<span>论功若准平吴例，合着黄金铸子昂。</span><br>
<span>其十</span><br>
<span>排比铺张特一途，藩篱如此亦区区。</span><br>
<span>少陵自有连城璧，争奈微之识碔砆。</span><br>
<span>其十二</span><br>
<span>望帝春心托杜鹃，佳人锦瑟怨华年。</span><br>
<span>诗家总爱西昆好，独恨无人作郑笺。</span><br>
<span>其十五</span><br>
<span>笔底银河落九天，何曾憔悴饭山前。</span><br>
<span>世间东抹西涂手，枉着书生待鲁连。</span><br>
<span>其二十</span><br>
<span>谢客风容映古今，发源谁似柳州深？</span><br>
<span>朱弦一拂遗音在，却是当年寂寞心。</span><br>
<span>其二十一</span><br>
<span>窘步相仍死不前，唱酬无复见前贤。</span><br>
<span>纵横正有凌云笔，俯仰随人亦可怜。</span><br>
<span>其二十二</span><br>
<span>奇外无奇更出奇，一波才动万波随。</span><br>
<span>只知诗到苏黄尽，沧海横流却是谁？</span><br>
<span>其二十五</span><br>
<span>乱后玄都失古基，看花诗在只堪悲。</span><br>
<span>刘郎也是人间客，枉向春风怨兔葵。</span><br>
<span>其二十八</span><br>
<span>古雅难将子美亲，精纯全失义山真。</span><br>
<span>论诗宁下涪翁拜，未作江西社里人。</span><br>
<span>其二十九</span><br>
<span>池塘春草谢家春，万古千秋五字新。</span><br>
<span>传语闭门陈正字，可怜无补费精神。</span><br>
<span>七律：</span><br>
<span>三、《岐阳三首》</span><br>
<span>其一</span><br>
<span>突骑连营鸟不飞，北风浩浩发阴机。</span><br>
<span>三秦形胜无今古，千里传闻果是非；</span><br>
<span>偃蹇鲸鲵人海涸，分明蛇犬铁山围。</span><br>
<span>穷途老阮无奇策，空望岐阳泪满衣。</span><br>
<span>其二</span><br>
<span>百二关河草不横，十年戎马暗秦京。</span><br>
<span>岐阳西望无来信，陇水东流闻哭声。</span><br>
<span>野蔓有情萦战骨，残阳何意照空城。</span><br>
<span>从谁细向苍苍问，争遣蚩尤作五兵？</span><br>
<span>其三</span><br>
<span>眈眈九虎护秦关，懦楚孱齐机上看。</span><br>
<span>禹贡土田推陆海，汉家封徼尽天山。</span><br>
<span>北风猎猎悲笳发，渭水潇潇战骨寒。</span><br>
<span>三十六峰长剑在，倚天仙掌惜空闲。</span><br>
<span>四、《眼中》</span><br>
<span>眼中时事亦纷然，拥被寒窗夜不眠。</span><br>
<span>骨肉他乡各异县，衣冠今日是何年？</span><br>
<span>枯槐聚蚁无多地，秋水鸣蛙自一天。</span><br>
<span>何处青山隔尘土，一庵吾欲送华颠。</span><br>
<span>歌行体：</span><br>
<span>五、《涌金亭示同游诸君》</span><br>
<span>太行元气老不死，上与左界分山河。</span><br>
<span>有如巨鳌昂头西入海，突兀已过余坡陀。</span><br>
<span>我从汾晋来，山之面目腹背皆经过。</span><br>
<span>济源盘谷非不佳，烟景独觉苏门多。</span><br>
<span>涌金亭下百泉水，海眼万古留山阿。</span><br>
<span>觱拂泺水源，渊沦晋溪波。</span><br>
<span>云雷涵鬼物，窟宅深蛟鼋。</span><br>
<span>水妃簸弄明月玑，地藏发泄天不诃。</span><br>
<span>平湖油油碧于酒，云锦十里翻风荷。</span><br>
<span>我来适与风雨会，世界三日漫兜罗。</span><br>
<span>山行不得山，北望空长哦！</span><br>
<span>今朝一洗众峰出，千鬟万臀高峨峨。</span><br>
<span>空青断石壁，微茫散烟萝。</span><br>
<span>山阳十月未摇落，翠蕤云旓相荡摩。</span><br>
<span>云烟故为出浓淡，鱼鸟似欲留婆娑。</span><br>
<span>石间仙人迹，石烂迹不磨。</span><br>
<span>仙人去不返，六龙忽蹉跎。</span><br>
<span>江山如此不一醉，拊掌笑杀孙公和。</span><br>
<span>长安城头乌尾讹，并州少年夜枕戈。</span><br>
<span>举杯为问谢安石，苍生今亦如卿何？</span><br>
<span>元子乐矣君其歌！</span><br>
<span>A级</span><br>
<span>曹操、曹植、阮籍、庾信、韩愈、柳宗元、范仲淹、王安石、柳永、秦观</span><br>
<span>每人选3首</span><br>
<span>1、曹操</span><br>
<span>【汉魏】</span><br>
<span>一、《短歌行》</span><br>
<span>对酒当歌，人生几何！譬如朝露，去日苦多。</span><br>
<span>慨当以慷，忧思难忘。何以解忧？唯有杜康。</span><br>
<span>青青子衿，悠悠我心。但为君故，沉吟至今。</span><br>
<span>呦呦鹿鸣，食野之苹。我有嘉宾，鼓瑟吹笙。</span><br>
<span>明明如月，何时可掇？忧从中来，不可断绝。</span><br>
<span>越陌度阡，枉用相存。契阔谈?，心念旧恩。</span><br>
<span>月明星稀，乌鹊南飞。绕树三匝，何枝可依？</span><br>
<span>山不厌高，海不厌深。周公吐哺，天下归心。</span><br>
<span>二、《观沧海》</span><br>
<span>东临碣石，以观沧海。水何澹澹，山岛竦峙。</span><br>
<span>树木丛生，百草丰茂。秋风萧瑟，洪波涌起。</span><br>
<span>日月之行，若出其中；星汉灿烂，若出其里。</span><br>
<span>幸甚至哉，歌以咏志。</span><br>
<span>三、《龟虽寿》</span><br>
<span>神龟虽寿，犹有竟时。腾蛇乘雾，终为土灰。</span><br>
<span>老骥伏枥，志在千里。烈士暮年，壮心不已。</span><br>
<span>盈缩之期，不但在天；养怡之福，可得永年。</span><br>
<span>幸甚至哉，歌以咏志。</span><br>
<span>2、曹植</span><br>
<span>【魏】</span><br>
<span>一、《七步诗》</span><br>
<span>煮豆持作羹，漉菽以为汁。</span><br>
<span>萁在釜下燃，豆在釜中泣。</span><br>
<span>本自同根生，相煎何太急？</span><br>
<span>二、《白马篇》</span><br>
<span>白马饰金羁，连翩西北驰。借问谁家子，幽并游侠儿。</span><br>
<span>少小去乡邑，扬声沙漠垂。宿昔秉良弓，楛矢何参差。</span><br>
<span>控弦破左的，右发摧月支。仰手接飞猱，俯身散马蹄。</span><br>
<span>狡捷过猴猿，勇剽若豹螭。边城多警急，虏骑数迁移。</span><br>
<span>羽檄从北来，厉马登高堤。长驱蹈匈奴，左顾凌鲜卑。</span><br>
<span>弃身锋刃端，性命安可怀？父母且不顾，何言子与妻。</span><br>
<span>名编壮士籍，不得中顾私。捐躯赴国难，视死忽如归。</span><br>
<span>三、《公宴》</span><br>
<span>公子敬爱客，终宴不知疲。清夜游西园，飞盖相追随。</span><br>
<span>明月澄清景，列宿正参差。秋兰被长坂，朱华冒绿池。</span><br>
<span>潜鱼跃清波，好鸟鸣高枝。神飚接丹毂，轻辇随风移。</span><br>
<span>飘飖放志意，千秋长若斯。</span><br>
<span>3、阮籍</span><br>
<span>【晋】</span><br>
<span>一《咏怀八十二首》</span><br>
<span>其一</span><br>
<span>夜中不能寐，起坐弹鸣琴。薄帷鉴明月，清风吹我襟。</span><br>
<span>孤鸿号外野，翔鸟鸣北林。徘徊将何见？忧思独伤心。</span><br>
<span>其四</span><br>
<span>天马出西北。由来从东道。春秋非有托。富贵焉常保。</span><br>
<span>清露被皋兰。凝霜沾野草。朝为媚少年。夕暮成丑老。</span><br>
<span>自非王子晋。谁能常美好。</span><br>
<span>其五</span><br>
<span>平生少年时。轻薄好弦歌。西游咸阳中。赵李相经过。</span><br>
<span>娱乐未终极。白日忽蹉跎。驱马复来归。反顾望三河。</span><br>
<span>黄金百镒尽。资用常苦多。北临太行道。失路将如何。</span><br>
<span>其二十一</span><br>
<span>于心怀寸阴，羲阳将欲冥。挥袂抚长剑，仰观浮云征。</span><br>
<span>云间有玄鹤，抗志扬哀声。一飞冲青天，旷世不再鸣。</span><br>
<span>岂与鹑鷃游，连翩戏中庭。</span><br>
<span>其三十</span><br>
<span>驾言发魏都。南向望吹壹。箫管有遗音。梁王安在哉。</span><br>
<span>战士食糟糠。贤者处蒿莱。歌舞曲未终。秦兵已复来。</span><br>
<span>夹林非吾有。朱宫生尘埃。军败华阳下。身竟为土灰。</span><br>
<span>其三十二</span><br>
<span>朝阳不再盛。白日忽西幽。去此若俯仰。如何似九秋。</span><br>
<span>人生若尘露。天道邈悠悠。齐景升丘山。涕泗纷交流。</span><br>
<span>孔圣临长川。惜逝忽若浮。去者余不及。来者吾不留。</span><br>
<span>愿登太华山。上与松子游。渔父知世患。乘流泛轻舟。</span><br>
<span>其七十九</span><br>
<span>林中有奇鸟。自言是凤凰。清朝饮醴泉。日夕栖山冈。</span><br>
<span>高鸣彻九州。延颈望八荒。适逢商风起。羽翼自摧藏。</span><br>
<span>一去昆仑西。何时复回翔。但恨处非位。怆悢使心伤。</span><br>
<span>其八十</span><br>
<span>出门望佳人。佳人岂在兹。三山招松乔。万世谁与期。</span><br>
<span>存亡有长短。慷慨将焉知。忽忽朝日隤。行行将何之。</span><br>
<span>不见季秋草。摧折在今时。</span><br>
<span>二、略</span><br>
<span>三、略</span><br>
<span>4、庾信</span><br>
<span>【南北朝】</span><br>
<span>一《拟咏怀二十七首》</span><br>
<span>其七</span><br>
<span>榆关断音信，汉使绝经过。胡笳落泪曲，羌笛断肠歌。</span><br>
<span>纤腰减束素，别泪损横波。恨心终不歇，红颜无复多。</span><br>
<span>枯木期填海，青山望断河。</span><br>
<span>其八</span><br>
<span>白马向清波，乘冰始渡河。置兵须近水，移营喜灶多。</span><br>
<span>长坂初垂翼，鸿沟遂倒戈。的颅于此去，虞兮奈若何。</span><br>
<span>空营卫青冢，徒听田横歌。</span><br>
<span>其十</span><br>
<span>悲歌度燕水，弭节出阳关。李陵从此去，荆卿不复还。</span><br>
<span>故人形影灭，音书两俱绝。遥看塞北云，悬想关山雪。</span><br>
<span>游子河梁上，应将苏武别。</span><br>
<span>其十一</span><br>
<span>摇落秋为气，凄凉多怨情。啼枯湘水竹，哭坏杞梁城。</span><br>
<span>天亡遭愤战，日蹙值愁兵。直虹朝映垒，长星夜落营。</span><br>
<span>楚歌饶恨曲，南风多死声。眼前一杯酒，谁论身后名。</span><br>
<span>其十七</span><br>
<span>日晚荒城上，苍茫余落晖。都护楼兰返，将军疎勒归。</span><br>
<span>马有风尘气，人多关塞衣。阵云平不动，秋蓬卷欲飞。</span><br>
<span>闻道楼船战，今年不解围。</span><br>
<span>其二六</span><br>
<span>萧条亭障远，凄惨风尘多。关门临白狄，城影入黄河。</span><br>
<span>秋风别苏武，寒水送荆轲。谁言气盖世，晨起帐中歌。</span><br>
<span>二、《晚秋诗》</span><br>
<span>凄清临晚景。疎索望寒阶。湿庭凝坠露。抟风卷落槐。</span><br>
<span>日气斜还冷。云峯晚更霾。可怜数行雁。点点远空排。</span><br>
<span>三、《寄王琳》</span><br>
<span>玉关道路远，金陵信使疏。</span><br>
<span>独下千行泪，开君万里书。</span><br>
<span>5、韩愈</span><br>
<span>【唐】</span><br>
<span>七律：</span><br>
<span>一、《左迁至蓝关示侄孙湘》</span><br>
<span>一封朝奏九重天，夕贬潮州路八千。</span><br>
<span>欲为圣明除弊事，肯将衰朽惜残年。</span><br>
<span>云横秦岭家何在？雪拥蓝关马不前。</span><br>
<span>知汝远来应有意，好收吾骨瘴江边。</span><br>
<span>七绝：</span><br>
<span>二、《早春呈水部张十八员外二首》</span><br>
<span>其一</span><br>
<span>天街小雨润如酥，草色遥看近却无。</span><br>
<span>最是一年春好处，绝胜烟柳满皇都。</span><br>
<span>其二</span><br>
<span>莫道官忙身老大，即无年少逐春心。</span><br>
<span>凭君先到江头看，柳色如今深未深。</span><br>
<span>五古：</span><br>
<span>三、《调张籍》</span><br>
<span>李杜文章在，光焰万丈长。不知群儿愚，那用故谤伤。</span><br>
<span>蚍蜉撼大树，可笑不自量。伊我生其后，举颈遥相望。</span><br>
<span>夜梦多见之，昼思反微茫。徒观斧凿痕，不瞩治水航。</span><br>
<span>想当施手时，巨刃磨天扬。垠崖划崩豁，乾坤摆雷硠。</span><br>
<span>唯此两夫子，家居率荒凉。帝欲长吟哦，故遣起且僵。</span><br>
<span>翦翎送笼中，使看百鸟翔。平生千万篇，金薤垂琳琅。</span><br>
<span>仙官敕六丁，雷电下取将。流落人间者，太山一毫芒。</span><br>
<span>我愿生两翅，捕逐出八荒。精诚忽交通，百怪入我肠。</span><br>
<span>刺手拔鲸牙，举瓢酌天浆。腾身跨汗漫，不著织女襄。</span><br>
<span>顾语地上友，经营无太忙。乞君飞霞佩，与我高颉颃。</span><br>
<span>6、柳宗元</span><br>
<span>【唐】</span><br>
<span>五绝：</span><br>
<span>一、《江雪》</span><br>
<span>千山鸟飞绝，万径人踪灭。</span><br>
<span>孤舟蓑笠翁，独钓寒江雪。</span><br>
<span>七绝：</span><br>
<span>二、《酬曹侍御过象县见寄》</span><br>
<span>破额山前碧玉流，骚人遥驻木兰舟。</span><br>
<span>春风无限潇湘意，欲采蘋花不自由。</span><br>
<span>七律：</span><br>
<span>三、《登柳州城楼寄漳汀封连四州刺史》</span><br>
<span>城上高楼接大荒，海天愁思正茫茫。</span><br>
<span>惊风乱飐芙蓉水，密雨斜侵薜荔墙。</span><br>
<span>岭树重遮千里目，江流曲似九回肠。</span><br>
<span>共来百越文身地，犹自音书滞一乡。</span><br>
<span>7、范仲淹</span><br>
<span>【宋】</span><br>
<span>五绝：</span><br>
<span>一、《江上渔者》</span><br>
<span>江上往来人，但爱鲈鱼美。</span><br>
<span>君看一叶舟，出没风波里。</span><br>
<span>二、《渔家傲·秋思》</span><br>
<span>塞下秋来风景异，衡阳雁去无留意。四面边声连角起，千嶂里，长烟落日孤城闭。</span><br>
<span>浊酒一杯家万里，燕然未勒归无计。羌管悠悠霜满地，人不寐，将军白发征夫泪。</span><br>
<span>三、《苏幕遮·怀旧》</span><br>
<span>碧云天，黄叶地，秋色连波，波上寒烟翠。山映斜阳天接水，芳草无情，更在斜阳外。</span><br>
<span>黯乡魂，追旅思，夜夜除非，好梦留人睡。明月楼高休独倚，酒入愁肠，化作相思泪。</span><br>
<span>8、王安石</span><br>
<span>【宋】</span><br>
<span>七绝：</span><br>
<span>一、《元日》</span><br>
<span>爆竹声中一岁除，春风送暖入屠苏。</span><br>
<span>千门万户曈曈日，总把新桃换旧符。</span><br>
<span>二、《泊船瓜洲》</span><br>
<span>京口瓜洲一水间，钟山只隔数重山。</span><br>
<span>春风又绿江南岸，明月何时照我还。</span><br>
<span>词：</span><br>
<span>三、《桂枝香·金陵怀古》</span><br>
<span>登临送目，正故国晚秋，天气初肃。千里澄江似练，翠峰如簇。征帆去棹残阳里，背西风，酒旗斜矗。彩舟云淡，星河鹭起，画图难足。</span><br>
<span>念往昔，繁华竞逐，叹门外楼头，悲恨相续。千古凭高，对此谩嗟荣辱。六朝旧事随流水，但寒烟衰草凝绿。至今商女，时时犹唱，后庭遗曲。</span><br>
<span>9、柳永</span><br>
<span>【宋】</span><br>
<span>一、《雨霖铃·寒蝉凄切》</span><br>
<span>寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。</span><br>
<span>多情自古伤离别，更那堪，冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？</span><br>
<span>二、《蝶恋花·伫倚危楼风细细》</span><br>
<span>伫倚危楼风细细，望极春愁，黯黯生天际。草色烟光残照里，无言谁会凭阑意。</span><br>
<span>拟把疏狂图一醉，对酒当歌，强乐还无味。衣带渐宽终不悔，为伊消得人憔悴。</span><br>
<span>三、《八声甘州·对潇潇暮雨洒江天》</span><br>
<span>对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。惟有长江水，无语东流。</span><br>
<span>不忍登高临远，望故乡渺邈，归思难收。叹年来踪迹，何事苦淹留？想佳人、妆楼颙望，误几回、天际识归舟。争知我，倚阑杆处，正恁凝愁！</span><br>
<span>10、秦观</span><br>
<span>【宋】</span><br>
<span>一、《鹊桥仙·纤云弄巧》</span><br>
<span>纤云弄巧，飞星传恨，银汉迢迢暗度。金风玉露一相逢，便胜却人间无数。</span><br>
<span>柔情似水，佳期如梦，忍顾鹊桥归路。两情若是久长时，又岂在朝朝暮暮。</span><br>
<span>二、《浣溪沙·漠漠轻寒上小楼》</span><br>
<span>漠漠轻寒上小楼，晓阴无赖似穷秋。淡烟流水画屏幽。</span><br>
<span>自在飞花轻似梦，无边丝雨细如愁。宝帘闲挂小银钩。</span><br>
<span>三、《踏莎行·郴州旅舍》</span><br>
<span>雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。</span><br>
<span>驿寄梅花，鱼传尺素。砌成此恨无重数。郴江幸自绕郴山，为谁流下潇湘去。</span><br>
<span>B++</span><br>
<span>谢灵运、鲍照、谢眺、贺知章、张若虚、岑参、晏殊、晏几道、纳兰性德、龚自珍</span><br>
<span>每人选3首</span><br>
<span>1、谢灵运</span><br>
<span>【南北朝】</span><br>
<span>一、《登池上楼》</span><br>
<span>潜虬媚幽姿，飞鸿响远音。薄霄愧云浮，栖川怍渊沉。</span><br>
<span>进德智所拙，退耕力不任。徇禄反穷海，卧疴对空林。</span><br>
<span>衾枕昧节候，褰开暂窥临。倾耳聆波澜，举目眺岖嵚。</span><br>
<span>初景革绪风，新阳改故阴。池塘生春草，园柳变鸣禽。</span><br>
<span>祁祁伤豳歌，萋萋感楚吟。索居易永久，离群难处心。</span><br>
<span>持操岂独古，无闷征在今。</span><br>
<span>二、《登江中孤屿》</span><br>
<span>江南倦历览，江北旷周旋。怀新道转迥，寻异景不延。</span><br>
<span>乱流趋正绝，孤屿媚中川。云日相晖映，空水共澄鲜。</span><br>
<span>表灵物莫赏，蕴真谁为传。想象昆山姿，缅邈区中缘。</span><br>
<span>始信安期术，得尽养生年。</span><br>
<span>三、《岁暮》</span><br>
<span>殷忧不能寐，苦此夜难颓。</span><br>
<span>明月照积雪，朔风劲且哀。</span><br>
<span>运往无淹物，年逝觉已催。</span><br>
<span>2、鲍照</span><br>
<span>【南北朝】</span><br>
<span>一、《拟行路难十八首》</span><br>
<span>其六</span><br>
<span>对案不能食，拔剑击柱长叹息。</span><br>
<span>丈夫生世会几时？安能蹀躞垂羽翼！</span><br>
<span>弃置罢官去，还家自休息。</span><br>
<span>朝出与亲辞，暮还在亲侧。</span><br>
<span>弄儿床前戏，看妇机中织。</span><br>
<span>自古圣贤尽贫贱，何况我辈孤且直！</span><br>
<span>二、《代结客少年场行》</span><br>
<span>骢马金络头，锦带佩吴钩。失意杯酒间，白刃起相雠。</span><br>
<span>追兵一旦至，负剑远行游。去乡三十载，复得还旧丘。</span><br>
<span>升高临四关，表里望皇州。九衢平若水，双阙似云浮。</span><br>
<span>扶宫罗将相，夹道列王侯。日中市朝满，车马若川流。</span><br>
<span>击钟陈鼎食，方驾自相求。今我独何为，坎壈怀百忧？</span><br>
<span>三、《代出自蓟北门行》</span><br>
<span>羽檄起边亭，烽火入咸阳。征师屯广武，分兵救朔方。</span><br>
<span>严秋筋竿劲，虏阵精且强。天子按剑怒，使者遥相望。</span><br>
<span>雁行缘石径，鱼贯度飞梁。箫鼓流汉思，旌甲被胡霜。</span><br>
<span>疾风冲塞起，沙砾自飘扬。马毛缩如蝟，角弓不可张。</span><br>
<span>时危见臣节，世乱识忠良。投躯报明主，身死为国殇。</span><br>
<span>3、谢眺</span><br>
<span>【南北朝】</span><br>
<span>一、《晚登三山还望京邑》</span><br>
<span>灞涘望长安，河阳视京县。白日丽飞甍，参差皆可见。</span><br>
<span>余霞散成绮，澄江静如练。喧鸟覆春洲，杂英满芳甸。</span><br>
<span>去矣方滞淫，怀哉罢欢宴。佳期怅何许，泪下如流霰。</span><br>
<span>有情知望乡，谁能鬒不变。</span><br>
<span>二、《之宣城郡出新林浦向板桥》</span><br>
<span>江路西南永，归流东北骛。天际识归舟，云中辨江树。</span><br>
<span>旅思倦摇摇，孤游昔已屡。既欢怀禄情，复协沧洲趣。</span><br>
<span>嚣尘自兹隔，赏心于此遇。虽无玄豹姿，终隐南山雾。</span><br>
<span>三、《观朝雨诗》</span><br>
<span>朔风吹飞雨。萧条江上来。既洒百常观。复集九成台。</span><br>
<span>空蒙如薄雾。散漫似轻埃。平明振衣坐。重门犹未开。</span><br>
<span>耳目暂无扰。怀古信悠哉。戢翼希骧首。乘流畏曝鳃。</span><br>
<span>动息无兼遂。歧路多徘徊。方同战胜者。去翦北山莱。</span><br>
<span>4、贺知章</span><br>
<span>【唐】</span><br>
<span>一、《咏柳》</span><br>
<span>碧玉妆成一树高，万条垂下绿丝绦。</span><br>
<span>不知细叶谁裁出，二月春风似剪刀。</span><br>
<span>二、《回乡偶书二首》</span><br>
<span>其一</span><br>
<span>少小离家老大回，乡音无改鬓毛衰。</span><br>
<span>儿童相见不相识，笑问客从何处来。</span><br>
<span>其二</span><br>
<span>离别家乡岁月多，近来人事半消磨。</span><br>
<span>惟有门前镜湖水，春风不改旧时波。</span><br>
<span>三、《采莲曲》</span><br>
<span>稽山罢雾郁嵯峨，镜水无风也自波。</span><br>
<span>莫言春度芳菲尽，别有中流采芰荷。</span><br>
<span>5、张若虚</span><br>
<span>【唐】</span><br>
<span>一、《春江花月夜》</span><br>
<span>春江潮水连海平，海上明月共潮生。滟滟随波千万里，何处春江无月明。</span><br>
<span>江流宛转绕芳甸，月照花林皆似霰。空里流霜不觉飞，汀上白沙看不见。</span><br>
<span>江天一色无纤尘，皎皎空中孤月轮。江畔何人初见月？江月何年初照人？</span><br>
<span>人生代代无穷已，江月年年只相似。不知江月待何人，但见长江送流水。</span><br>
<span>白云一片去悠悠，青枫浦上不胜愁。谁家今夜扁舟子？何处相思明月楼？</span><br>
<span>可怜楼上月徘徊，应照离人妆镜台。玉户帘中卷不去，捣衣砧上拂还来。</span><br>
<span>此时相望不相闻，愿逐月华流照君。鸿雁长飞光不度，鱼龙潜跃水成文。</span><br>
<span>昨夜闲潭梦落花，可怜春半不还家。江水流春去欲尽，江潭落月复西斜。</span><br>
<span>斜月沉沉藏海雾，碣石潇湘无限路。不知乘月几人归，落月摇情满江树。</span><br>
<span>二、略</span><br>
<span>三、略</span><br>
<span>6、岑参</span><br>
<span>【唐】</span><br>
<span>一、《白雪歌送武判官归京》</span><br>
<span>北风卷地白草折，胡天八月即飞雪。忽如一夜春风来，千树万树梨花开。</span><br>
<span>散入珠帘湿罗幕，狐裘不暖锦衾薄。将军角弓不得控，都护铁衣冷难着。</span><br>
<span>瀚海阑干百丈冰，愁云惨淡万里凝。中军置酒饮归客，胡琴琵琶与羌笛。</span><br>
<span>纷纷暮雪下辕门，风掣红旗冻不翻。轮台东门送君去，去时雪满天山路。</span><br>
<span>山回路转不见君，雪上空留马行处。</span><br>
<span>二、《凉州馆中与诸判官夜集》</span><br>
<span>弯弯月出挂城头，城头月出照凉州。凉州七里十万家，胡人半解弹琵琶。</span><br>
<span>琵琶一曲肠堪断，风萧萧兮夜漫漫。河西幕中多故人，故人别来三五春。</span><br>
<span>花门楼前见秋草，岂能贫贱相看老。一生大笑能几回，斗酒相逢须醉倒。</span><br>
<span>三、《走马川行奉送出师西征》 </span><br>
<span>君不见走马川行雪海边，平沙莽莽黄入天。</span><br>
<span>轮台九月风夜吼，一川碎石大如斗，随风满地石乱走。</span><br>
<span>匈奴草黄马正肥，金山西见烟尘飞，汉家大将西出师。</span><br>
<span>将军金甲夜不脱，半夜军行戈相拨，风头如刀面如割。</span><br>
<span>马毛带雪汗气蒸，五花连钱旋作冰，幕中草檄砚水凝。</span><br>
<span>虏骑闻之应胆慑，料知短兵不敢接，车师西门伫献捷。</span><br>
<span>7、晏殊</span><br>
<span>【宋】</span><br>
<span>一、《浣溪沙·一曲新词酒一杯》</span><br>
<span>一曲新词酒一杯，去年天气旧亭台。夕阳西下几时回？</span><br>
<span>无可奈何花落去，似曾相识燕归来。小园香径独徘徊。</span><br>
<span>二、《蝶恋花·槛菊愁烟兰泣露》</span><br>
<span>槛菊愁烟兰泣露，罗幕轻寒，燕子双飞去。明月不谙离恨苦，斜光到晓穿朱户。</span><br>
<span>昨夜西风凋碧树，独上高楼，望尽天涯路。欲寄彩笺兼尺素，山长水阔知何处？</span><br>
<span>三、《浣溪沙·一向年光有限身》</span><br>
<span>一向年光有限身，等闲离别易销魂，酒筵歌席莫辞频。</span><br>
<span>满目山河空念远，落花风雨更伤春，不如怜取眼前人。</span><br>
<span>8、晏几道</span><br>
<span>【宋】</span><br>
<span>一、《临江仙·梦后楼台高锁》</span><br>
<span>梦后楼台高锁，酒醒帘幕低垂。去年春恨却来时。落花人独立，微雨燕双飞。</span><br>
<span>记得小蘋初见，两重心字罗衣。琵琶弦上说相思。当时明月在，曾照彩云归</span><br>
<span>二、《鹧鸪天·彩袖殷勤捧玉钟》</span><br>
<span>彩袖殷勤捧玉钟，当年拚却醉颜红。舞低杨柳楼心月，歌尽桃花扇底风。</span><br>
<span>从别后，忆相逢，几回魂梦与君同。今宵剩把银釭照，犹恐相逢是梦中。</span><br>
<span>三、《鹧鸪天·小令尊前见玉箫》</span><br>
<span>小令尊前见玉箫。银灯一曲太妖娆。歌中醉倒谁能恨，唱罢归来酒未消。</span><br>
<span>春悄悄，夜迢迢。碧云天共楚宫遥。梦魂惯得无拘检，又踏杨花过谢桥。</span><br>
<span>9、纳兰性德</span><br>
<span>【清】</span><br>
<span>一、《木兰花·拟古决绝词柬友》</span><br>
<span>人生若只如初见，何事秋风悲画扇。等闲变却故人心，却道故人心易变。</span><br>
<span>骊山语罢清宵半，泪雨霖铃终不怨。何如薄幸锦衣郎，比翼连枝当日愿。</span><br>
<span>二、《浣溪沙·谁念西风独自凉》</span><br>
<span>谁念西风独自凉，萧萧黄叶闭疏窗，沉思往事立残阳。</span><br>
<span>被酒莫惊春睡重，赌书消得泼茶香，当时只道是寻常。</span><br>
<span>三、《浣溪沙·残雪凝辉冷画屏》</span><br>
<span>残雪凝辉冷画屏，落梅横笛已三更，更无人处月胧明。</span><br>
<span>我是人间惆怅客，知君何事泪纵横，断肠声里忆平生。</span><br>
<span>10、龚自珍</span><br>
<span>【清】</span><br>
<span>七绝：</span><br>
<span>一、《已亥杂诗三百一十五首》</span><br>
<span>其五</span><br>
<span>浩荡离愁白日斜，吟鞭东指即天涯。落红不是无情物，化作春泥更护花。</span><br>
<span>其九十六</span><br>
<span>少年击剑更吹箫，剑气箫心一例消。谁分苍凉归棹后，万千哀乐聚今朝。</span><br>
<span>其九十七</span><br>
<span>天花拂袂著难销，始愧声闻力未超。青史他年烦点染，定公四纪遇灵箫。</span><br>
<span>其九十八</span><br>
<span>一言恩重降云霄，尘劫成尘感不销。未免初禅怯花影，梦回持偈谢灵箫。</span><br>
<span>其一二五</span><br>
<span>九州生气恃风雷，万马齐喑究可哀。我劝天公重抖擞，不拘一格降人才。</span><br>
<span>其一三五</span><br>
<span>偶赋凌云偶倦飞，偶然闲慕遂初衣。偶逢锦瑟家人问，便说寻春为汝归。</span><br>
<span>其二六五</span><br>
<span>美人才地太玲珑，我亦阴符满腹中。今日帘旌秋缥缈，长天飞去一征鸿。</span><br>
<span>二、《咏史》</span><br>
<span>金粉东南十五州，万重恩怨属名流。</span><br>
<span>牢盆狎客操全算，团扇才人踞上游。</span><br>
<span>避席畏闻文字狱，著书都为稻粱谋。</span><br>
<span>田横五百人安在，难道归来尽列侯？</span><br>
<span>三、《夜坐二首》</span><br>
<span>其一</span><br>
<span>春夜伤心坐画屏，不如放眼入青冥。</span><br>
<span>一山突起丘陵妒，万籁无言帝座灵。</span><br>
<span>塞上似腾奇女气，江东久殒少微星。</span><br>
<span>从来不蓄湘累问，唤出嫦娥诗与听。</span><br>
<span>其二</span><br>
<span>沉沉心事北南东，一睨人材海内空。</span><br>
<span>壮岁始参周史席，髫年惜堕晋贤风。</span><br>
<span>功高拜将成仙外，才尽回肠荡气中。</span><br>
<span>万一禅关砉然破，美人如玉剑如虹。</span><br>
<span>B+</span><br>
<span>王之涣、韦应物、温庭钧、韦庄、贺铸、杨万里、周邦彦、姜夔、袁枚、黄景仁</span><br>
<span>每人选3首</span><br>
<span>1、王之涣</span><br>
<span>【唐】</span><br>
<span>一、《凉州词二首·其一》</span><br>
<span>黄河远上白云间，一片孤城万仞山。</span><br>
<span>羌笛何须怨杨柳，春风不度玉门关。</span><br>
<span>二、《登鹳雀楼》</span><br>
<span>白日依山尽，黄河入海流。</span><br>
<span>欲穷千里目，更上一层楼。</span><br>
<span>三、《宴词》</span><br>
<span>长堤春水绿悠悠，畎入漳河一道流。</span><br>
<span>莫听声声催去棹，桃溪浅处不胜舟。</span><br>
<span>2、韦应物</span><br>
<span>【唐】</span><br>
<span>一、《滁州西涧》</span><br>
<span>独怜幽草涧边生，上有黄鹂深树鸣。</span><br>
<span>春潮带雨晚来急，野渡无人舟自横。</span><br>
<span>二、《淮上喜会梁川故人》</span><br>
<span>江汉曾为客，相逢每醉还。</span><br>
<span>浮云一别后，流水十年间。</span><br>
<span>欢笑情如旧，萧疏鬓已斑。</span><br>
<span>何因不归去？淮上有秋山。</span><br>
<span>三、《简卢陟》</span><br>
<span>可怜白雪曲，未遇知音人。</span><br>
<span>恓惶戎旅下，蹉跎淮海滨。</span><br>
<span>涧树含朝雨，山鸟哢馀春。</span><br>
<span>我有一瓢酒，可以慰风尘。</span><br>
<span>3、温庭筠</span><br>
<span>【唐】</span><br>
<span>一、《商山早行》</span><br>
<span>晨起动征铎，客行悲故乡。</span><br>
<span>鸡声茅店月，人迹板桥霜。</span><br>
<span>槲叶落山路，枳花明驿墙。</span><br>
<span>因思杜陵梦，凫雁满回塘。</span><br>
<span>二、《南歌子词二首》</span><br>
<span>一尺深红胜曲尘，天生旧物不如新。</span><br>
<span>合欢桃核终堪恨，里许元来别有人。</span><br>
<span>井底点灯深烛伊，共郎长行莫围棋。</span><br>
<span>玲珑骰子安红豆，入骨相思知不知。</span><br>
<span>三、《望江南·梳洗罢》</span><br>
<span>梳洗罢，独倚望江楼。过尽千帆皆不是，斜晖脉脉水悠悠。肠断白蘋洲。</span><br>
<span>4、韦庄</span><br>
<span>【唐】</span><br>
<span>一、《菩萨蛮五首》</span><br>
<span>其一</span><br>
<span>红楼别夜堪惆怅，香灯半卷流苏帐。残月出门时，美人和泪辞。</span><br>
<span>琵琶金翠羽，弦上黄莺语。劝我早归家，绿窗人似花。</span><br>
<span>其二</span><br>
<span>人人尽说江南好，游人只合江南老。春水碧于天，画船听雨眠。</span><br>
<span>垆边人似月，皓腕凝霜雪。未老莫还乡，还乡须断肠。</span><br>
<span>其三</span><br>
<span>如今却忆江南乐，当时年少春衫薄。骑马倚斜桥，满楼红袖招。</span><br>
<span>翠屏金屈曲，醉入花丛宿。此度见花枝，白头誓不归。</span><br>
<span>其四</span><br>
<span>劝君今夜须沈醉，尊前莫话明朝事。珍重主人心，酒深情亦深。</span><br>
<span>须愁春漏短，莫诉金杯满。遇酒且呵呵，人生能几何。</span><br>
<span>其五</span><br>
<span>洛阳城里春光好，洛阳才子他乡老。柳暗魏王堤，此时心转迷。</span><br>
<span>桃花春水渌，水上鸳鸯浴。凝恨对残晖，忆君君不知。 </span><br>
<span>二、《台城》</span><br>
<span>江雨霏霏江草齐，六朝如梦鸟空啼。</span><br>
<span>无情最是台城柳，依旧烟笼十里堤。</span><br>
<span>三、《金陵图》</span><br>
<span>谁谓伤心画不成，画人心逐世人情。</span><br>
<span>君看六幅南朝事，老木寒云满故城。</span><br>
<span>5、贺铸</span><br>
<span>【宋】</span><br>
<span>一、《青玉案·凌波不过横塘路》</span><br>
<span>凌波不过横塘路，但目送、芳尘去。锦瑟华年谁与度？月桥花院，琐窗朱户，只有春知处。</span><br>
<span>飞云冉冉蘅皋暮，彩笔新题断肠句。试问闲情都几许？一川烟草，满城风絮，梅子黄时雨。</span><br>
<span>二、《踏莎行·杨柳回塘》</span><br>
<span>杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。</span><br>
<span>返照迎潮，行云带雨。依依似与骚人语。当年不肯嫁春风，无端却被秋风误。</span><br>
<span>三、《鹧鸪天·重过阊门万事非》</span><br>
<span>重过阊门万事非。同来何事不同归。梧桐半死清霜后，头白鸳鸯失伴飞。</span><br>
<span>原上草，露初晞。旧栖新垅两依依。空床卧听南窗雨，谁复挑灯夜补衣。</span><br>
<span>6、杨万里</span><br>
<span>【宋】</span><br>
<span>一、《小池》</span><br>
<span>泉眼无声惜细流，树阴照水爱晴柔。</span><br>
<span>小荷才露尖尖角，早有蜻蜓立上头。</span><br>
<span>二、《晓出净慈寺送林子方》</span><br>
<span>毕竟西湖六月中，风光不与四时同。</span><br>
<span>接天莲叶无穷碧，映日荷花别样红。</span><br>
<span>三、《过松源晨炊漆公店》</span><br>
<span>莫言下岭便无难，赚得行人错喜欢。</span><br>
<span>政入万山围子里，一山放出一山拦。</span><br>
<span>7、周邦彦</span><br>
<span>【宋】</span><br>
<span>一、《苏幕遮·燎沉香》</span><br>
<span>燎沉香，消溽暑。鸟雀呼晴，侵晓窥檐语。叶上初阳干宿雨，水面清圆，一一风荷举。</span><br>
<span>故乡遥，何日去？家住吴门，久作长安旅。五月渔郎相忆否？小楫轻舟，梦入芙蓉浦。</span><br>
<span>二、《兰陵王·柳》</span><br>
<span>柳阴直，烟里丝丝弄碧。隋堤上、曾见几番，拂水飘绵送行色。登临望故国，谁识京华倦客？长亭路，年去岁来，应折柔条过千尺。</span><br>
<span>闲寻旧踪迹，又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿，望人在天北。</span><br>
<span>凄恻，恨堆积！渐别浦萦回，津堠岑寂，斜阳冉冉春无极。念月榭携手，露桥闻笛。沉思前事，似梦里，泪暗滴。</span><br>
<span>三、《少年游·并刀如水》</span><br>
<span>并刀如水，吴盐胜雪，纤手破新橙。锦幄初温，兽烟不断，相对坐调笙。</span><br>
<span>低声问：向谁行宿？城上已三更。马滑霜浓，不如休去，直是少人行！</span><br>
<span>8、姜夔</span><br>
<span>【宋】</span><br>
<span>扬州慢·淮左名都</span><br>
<span>淮左名都，竹西佳处，解鞍少驻初程。过春风十里，尽荠麦青青。自胡马窥江去后，废池乔木，犹厌言兵。渐黄昏，清角吹寒，都在空城。</span><br>
<span>杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生？</span><br>
<span>二、《暗香、疏影》</span><br>
<span>其一 </span><br>
<span>暗香·旧时月色</span><br>
<span>旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。</span><br>
<span>江国，正寂寂，叹寄与路遥，夜雪初积。翠尊易泣，红萼无言耿相忆。长记曾携手处，千树压、西湖寒碧。又片片、吹尽也，几时见得？</span><br>
<span>其二</span><br>
<span>疏影·苔枝缀玉</span><br>
<span>苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。</span><br>
<span>犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。</span><br>
<span>三、《踏莎行·自沔东来丁未元日至金陵江上感梦而作》</span><br>
<span>燕燕轻盈，莺莺娇软，分明又向华胥见。夜长争得薄情知？春初早被相思染。</span><br>
<span>别后书辞，别时针线，离魂暗逐郎行远。淮南皓月冷千山，冥冥归去无人管。</span><br>
<span>9、袁枚</span><br>
<span>【清】</span><br>
<span>一、《明皇与贵妃》</span><br>
<span>到底君王负旧盟，江山情重美人轻。</span><br>
<span>玉环领略夫妻味，从此人间不再生。</span><br>
<span>二、《马嵬》</span><br>
<span>莫唱当年长恨歌，人间亦自有银河。</span><br>
<span>石壕村里夫妻别，泪比长生殿上多。</span><br>
<span>三、《独秀峰》</span><br>
<span>来龙去脉绝无有，突然一峰插南斗。</span><br>
<span>桂林山水奇八九，独秀峰尤冠其首。</span><br>
<span>三百六级登其巅，一城烟水来眼前。</span><br>
<span>青山尚且直如弦，人生孤立何伤焉？</span><br>
<span>10、黄景仁 </span><br>
<span>【清】</span><br>
<span>一、《绮怀十六首》 </span><br>
<span>其十五</span><br>
<span>几回花下坐吹箫，银汉红墙入望遥。</span><br>
<span>似此星辰非昨夜，为谁风露立中宵。</span><br>
<span>缠绵思尽抽残茧，宛转心伤剥后蕉。</span><br>
<span>三五年时三五月，可怜杯酒不曾消。</span><br>
<span>二、《杂感》</span><br>
<span>仙佛茫茫两未成，只知独夜不平鸣。</span><br>
<span>风蓬飘尽悲歌气，泥絮沾来薄幸名。</span><br>
<span>十有九人堪白眼，百无一用是书生。</span><br>
<span>莫因诗卷愁成谶，春鸟秋虫自作声。</span><br>
<span>三、《癸巳除夕偶成》</span><br>
<span>千家笑语漏迟迟，忧患潜从物外知。</span><br>
<span>悄立市桥人不识，一星如月看多时。</span><br>
</p><p><b>天网: </b><br>
<span>万里悲秋常作客</span><br>
<span>害，二十年来我一直以为常作客的是悲秋，形容悲秋久停、长留、不走、常伴我身的意思。今天楼主帖子里无意右键划拉了一下，才发现常作客原来指的是作者</span><br>
</p><p><b>AFM: </b><br>
<span>先收藏了</span><br>
</p><p><b>一个再一个: </b><br>
<span>第一档人太多</span><br>
</p><p><b>蕾丝控: </b><br>
<span>你的帖子不错，不过现在是我的辣！！</span><br>
</p><p><b>蕾丝控: </b><br>
<span>天网 发表于 2020-1-31 20:45</span><br>
<span>万里悲秋常作客</span><br>
<span>害，二十年来我一直以为常作客的是悲秋，形容悲秋久停、长留、不走、常伴我身的意思。今天 ...</span><br>
<span>不好好听讲。</span><br>
</p><p><b>Chia: </b><br>
<span>曾几何时也是bbs一大日常，如今已然特别清流</span><br>
</p><p><b>蕾咪莉亚: </b><br>
<span>我怎么记得在泥潭看过这个帖子了</span><br>
</p><p><b>NarwhalC: </b><br>
<span>跨版发帖</span><br>
</p><p><b>江南映月: </b><br>
<span>李白咋没有月下独酌？？？</span><br>
</p><p><b>fudaka2003: </b><br>
<span>收藏了，总感觉以后用得到</span><br>
</p><p><b>eva02eva02: </b><br>
<span>现在背也来不及了啊</span><br>
<span>到时候只能背出一片两片三四片</span><br>
</p><p><b>广东: </b><br>
<span>杜牧和孟浩然对调一下吧</span><br>
</p><p><b>泣儿: </b><br>
<span>天生我才必有用 是怎么变成**的。。。</span><br>
</p><p><b>modaoshi007: </b><br>
<span>江南映月 发表于 2020-1-31 21:39</span><br>
<span>李白咋没有月下独酌？？？</span><br>
<span>这首诗还真纠结了一下，把现在选定的20首哪一首换出来，也挺难。其实整理大咖诗词，经常有这样割肉的感觉，李白才气太纵横了，除了这个还有独坐敬亭山、山中问答、山中与幽人对酌、赠汪伦、梁甫吟等等，破例选20首都搂不住，只好割爱.....</span><br>
</p><p><b>水松涛木: </b><br>
<span>收藏，值得背下来诗</span><br>
</p><p><b>modaoshi007: </b><br>
<span>广东 发表于 2020-1-31 22:18</span><br>
<span>杜牧和孟浩然对调一下吧</span><br>
<span>你咋知道的我最纠结的就是他俩的位置？</span><br>
</p><p><b>Лилия: </b><br>
<span>这时候特别想@油炸小狐狸 </span><br>
</p><p><b>听剑客: </b><br>
<span>估了一下，大概能背五成左右，比预期有差距。</span><br>
<span>后-+庭-+花。。。。出现两次敏感词之后我还专门往下翻，果然找到了后庭遗曲，没有问题。。。</span><br>
<span>宁愿放袁枚黄景仁，看不上吴文英史达祖辈我倒是很理解，但高适元稹实在有点可惜呢，我算高适粉丝的。。。。</span><br>
</p><p><b>林漠俪: </b><br>
<span>棒，最近晚上看诗词大会也想背诗了。现在这时期陶冶情操也好</span><br>
</p><p><b>s1-5-5: </b><br>
<span>收藏，但是为什么这个不在文史区呢</span><br>
</p><p><b>poppin: </b><br>
<span>仿佛回到十几年前</span><br>
</p><p><b>水边井: </b><br>
<span>不错，不少都没读过</span><br>
<span>—— 来自 HUAWEI ALP-AL00, Android 10上的 S1Next-鹅版 v2.1.0-play</span><br>
</p><p><b>油炸小狐狸: </b><br>
<span>听剑客 发表于 2020-1-31 23:09</span><br>
<span>估了一下，大概能背五成左右，比预期有差距。</span><br>
<span>后-+庭-+花。。。。出现两次敏感词之后我还专门往下翻，果然 ...</span><br>
<span>是吧，感觉元九悼亡还是比太白赠别好一些的。赠别巅峰肯定得看高常侍啊。</span><br>
<span>太白选篇仙气再多点儿就更好了，小学课本级的诗其实已经到了熟视无睹的程度了，不太具备陌生化的审美功效。</span><br>
</p><p><b>山竹罐头: </b><br>
<span>我与狸奴不出门</span><br>
</p><p><b>油炸小狐狸: </b><br>
<span>modaoshi007 发表于 2020-1-31 22:35</span><br>
<span>你咋知道的我最纠结的就是他俩的位置？</span><br>
<span>孟襄阳影响力相比杜樊川都小了不少，巅峰作品则很多诗意都是偷别人的。</span><br>
<span>虽然和王摩诘习惯性并称，不过无论五律还是七律，地位都比不上王摩诘吧。</span><br>
<span>A++里的这些人里。陶渊明、李杜王白论外自不必说。苏东坡诗宗词论外，辛稼轩词家宗祖。如果分的粗一些的话，归为一档应该没什么争议的。（毕竟周姜你不喜欢……）</span><br>
<span>但个人感觉李后主并不能看得出明显比李长吉强的地方，既然魏武陈思都A了，好像也放在A比较好一些吧？</span><br>
<span>李义山地位略比樊川高半档……好像看不出明显比黄山谷强的地方（不过二陈都被你扔了，水太凉或者明末三大家也不要，明显不爱宋。然而晚唐和盛唐也是少了一堆顶级选手，反而有些三流开外的登场了比如贺知章……好迷）</span><br>
<span>个人觉得A++、A+和A这样来分本来就很奇怪了……太白少陵不值得单开个S的吗？都用++这样的后缀出来了，却没显得细分，而是扎堆？</span><br>
<span>不过随便了，至少比你上个帖子水平好了不少。</span><br>
</p><p><b>外道丸: </b><br>
<span>楼主你这些都能达到随口背出来的程度吗？</span><br>
<span>-- 来自 能手机投票的 Stage1官方 iOS客户端</span><br>
</p><p><b>海拉尔的风: </b><br>
<span>整理辛苦了</span><br>
<span>但是吴文英不入选是几个意思……宋词最具代表性的人物之一</span><br>
<span>-- 来自 能搜索的 Stage1官方 iOS客户端</span><br>
</p><p><b>暗示我7酱: </b><br>
<span>十步杀一人，千里不留行</span><br>
</p><p><b>松岡茉優: </b><br>
<span>想收藏了</span><br>
</p><p><b>hunterkiller: </b><br>
<span>这都可以掏点钱自己出书了。</span><br>
</p><p><b>youharugen: </b><br>
<span>hunterkiller 发表于 2020-2-1 02:06</span><br>
<span>这都可以掏点钱自己出书了。</span><br>
<span>都是经典，李杜的真是首首难换啊</span><br>
<span>感谢整理</span><br>
</p><p><b>gary76: </b><br>
<span>modaoshi007 发表于 2020-1-31 22:24</span><br>
<span>这首诗还真纠结了一下，把现在选定的20首哪一首换出来，也挺难。其实整理大咖诗词，经常有这样割肉的感觉 ...</span><br>
<span>我想起當年我表哥說送我生日禮物時要什麼，我直接就說一套李白全集</span><br>
<span>李白全集是真的收了不後悔</span><br>
</p><p><b>empereur: </b><br>
<span>李白的夜答王十二寒夜独酌有怀，梁甫吟，怨情也不错</span><br>
</p><p><b>背后捅刀擎天柱: </b><br>
<span>已收藏，楼主辛苦！早上还在被子里晕晕的，苏辛二十首读爽了，这就起床玩游戏去~</span><br>
</p><p><b>叉子: </b><br>
<span>赏析古诗的书除了叶嘉莹的，还有谁的比较好。</span><br>
<span>-- 来自 能手机投票的 Stage1官方 iOS客户端</span><br>
</p><p><b>liman9172: </b><br>
<span>李白杜甫这类应该是SSSS++++</span><br>
<span>绝对大魔王级别的 </span><br>
</p><p><b>modaoshi007: </b><br>
<span>油炸小狐狸 发表于 2020-2-1 00:30</span><br>
<span>孟襄阳影响力相比杜樊川都小了不少，巅峰作品则很多诗意都是偷别人的。</span><br>
<span>虽然和王摩诘习惯性并称，不过无 ...</span><br>
<span>感谢建议，这些都是偏个人口味，肯定有不同取舍，最有价值的是这个：李杜确实应该单开个S...</span><br>
</p><p><b>ammk: </b><br>
<span>一直有私心想看到本朝第一人能在什么档次，感觉他的古体诗词也很棒</span><br>
</p><p><b>modaoshi007: </b><br>
<span>外道丸 发表于 2020-2-1 00:34</span><br>
<span>楼主你这些都能达到随口背出来的程度吗？</span><br>
<span>-- 来自 能手机投票的 Stage1官方 iOS客户端 ...</span><br>
<span>当然不能了.....</span><br>
</p><p><b>ac死或生: </b><br>
<span>文史区是摆设？</span><br>
</p><p><b>toph123: </b><br>
<span>ac死或生 发表于 2020-2-1 10:12</span><br>
<span>文史区是摆设？</span><br>
<span>文史区没人看。。。</span><br>
</p><p><b>caikena: </b><br>
<span>岑参的《逢入京使》没上挺可惜的</span><br>
<span>对比之下，李白杜甫是真的厉害</span><br>
<span>-- 来自 能看大图的 Stage1官方 Android客户端</span><br>
</p><p><b>584520184: </b><br>
<span>modaoshi007 发表于 2020-2-1 10:02</span><br>
<span>感谢建议，这些都是偏个人口味，肯定有不同取舍，最有价值的是这个：李杜确实应该单开个S... ...</span><br>
<span>李杜开个S级吧</span><br>
</p><p><b>nvrennvren: </b><br>
<span>杜牧都是关于南京的，也难怪熟悉的多</span><br>
<span>-- 来自 能看大图的 Stage1官方 Android客户端</span><br>
</p><p><b>lemon鱿鱼: </b><br>
<span>到底是诗还是词...</span><br>
<span>还有屈原你不放进去的理由也太掉价了吧...宁可做节录啊...</span><br>
<span>-- 来自 能手机投票的 Stage1官方 iOS客户端</span><br>
</p><p><b>LynchAccelerato: </b><br>
<span>楼主，李白的梦游天姥吟留别里应该是“天台四万八千丈”，可能是看错了，改一下吧。顺便感谢楼主，假期又有了事做！</span><br>
<span>-- 来自 有消息提醒的 Stage1官方 Android客户端</span><br>
</p><p><b>modaoshi007: </b><br>
<span>LynchAccelerato 发表于 2020-2-1 14:29</span><br>
<span>楼主，李白的梦游天姥吟留别里应该是“天台四万八千丈”，可能是看错了，改一下吧。顺便感谢楼主，假期又有 ...</span><br>
<span>感谢指出。。版本错误</span><br>
</p><p><b>爱做梦的猪: </b><br>
<span>战略马克</span><br>
</p><p><b>jctc: </b><br>
<span>但就一句</span><br>
<span>无边落木萧萧下</span><br>
<span>不尽长江滚滚来</span><br>
<span>就是七言之首</span><br>
</p>]]></content:encoded>
      <guid isPermaLink="false">1911619[0-50]</guid>
    </item>
  </channel>
</rss>
